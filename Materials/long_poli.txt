  Eh bien, mom prince, Gênes et Lucgues ne sont plus que des apanages, des dobra, de la famille Buonaparte1. Non, je vous préviens, que si vous ne me dites pas, que nous avons la guerre, si vous vous permettez encore de pallier toutes les infamies, toutes les atrocités de cet Antichrist (ma parole, j’y crois) – je ne vous connais plus, vous n’êtes plus mon ami, vous n’êtes plus mój wierny niewolnik, comme vous dites. No, witam księcia, witam. Je vois que je vous fais peur,2” proszę siąść i opowiadać. Mówiła tak w lipcu 1805 r. znana powszechnie Anna Pawłowna Scherer, dama dworu i zaufana cesarzowej Marii Fiodorowny, witając znacznego dygnitarza księcia Wasilia, który pierwszy przybył na jej wieczór. Anna Pawłowna kaszlała od kilku dni, miała grypę, jak powiadała (grypa była wówczas nowym słowem, rzadko używanym). W bilecikach wysłanych rano przez lokaja w czerwieni było napisane do wszystkich bez różnicy: „Si vous n’avez Hen de mieux a faire, M. le comte (lub mon prince), et si la perspective de passer la soirée chez une pauvre malade ne vous effraine pas trop, je serai charmée de vous voir chez moi entre 7 et 10 heures. Annette Scherer.”3 – Dieu, guelle virulente sortie!4 – odpowiedział bynajmniej nie zmieszany takim powitaniem książę, wchodzący w dworskim haftowanym mundurze, w pończochach, trzewikach, przy gwiazdach, i rozjaśnił płaskie oblicze. Mówił tą wytworną francuszczyzną, którą nie tylko mówili, ale i myśleli nasi dziadowie, z ową spokojną protekcjonalną intonacją, właściwą dygnitarzowi, który życie strawił w wielkim świecie i przy dworze cesarskim. Podszedł do Anny Pawłowny, pocałował ją w rękę, podstawiając jej swą błyszczącą, perfumowaną łysinę, i rozsiadł się wygodnie na kanapce. – Avant tout dites-moi, comment vous allez, chère amie?5 Proszę mnie uspokoić – rzekł nie zmieniając głosu, tonem, w którym poprzez uprzejmość i współczucie przeświecała obojętność, a nawet kpina.  1  Akcentowanie włoskiego brzmienia nazwiska Napoleona (Buonaparte) w odróżnieniu od oficjalnego brzmienia francuskiego: Bonaparte, świadczyło o wrogim czy niechętnym stosunku do Napoleona (np. ostry antynapoleoński pamflet Chateaubrianda De Buonaparte et des Bourbons, 1814). W r. 1805 Napoleon ustanowił dla swojej siostry, Elizy, księstwo Lukki i Piombino. 2 A więc, książę, Genua i Lukka to tylko apanaże... rodziny Buonaparte. Nie, uprzedzam, jeśli pan nie powie mi, że mamy wojnę, jeśli jeszcze raz pozwolisz sobie tuszować wszystkie bezeceństwa, wszystkie okrucieństwa owego Antychrysta (wierzę doprawdy, że to Antychryst) – ja księcia więcej nie znam. Nie jesteś mym przyjacielem... jak to mówisz... Widzę, żem pana przestraszyła. 3 Jeśli pan, hrabio (albo książę) nie masz na widoku nic lepszego i jeśli perspektywa spędzenia wieczoru u biednej chorej niezbyt pana przestrasza, to będę bardzo rada widząc pana dziś u siebie między siódmą a dziesiątą. Anna Scherer. 4 Boże, co za gwałtowny atak! 5 Przede wszystkim proszę powiedzieć, droga przyjaciółko, jak pani zdrowie?  5 – Jakże można być zdrową... gdy się cierpi moralnie? Czyż istota czuła może być spokojna w naszych czasach? – rzekła Anna Pawłowna. – Mam nadzieję, że spędzisz u mnie, książę, cały wieczór? – A bal u posła angielskiego? Mamy dziś środę. Muszę się tam pokazać – rzekł książę. – Córka przyjedzie po mnie i zawiezie tam. – Myślałam, że dzisiejszy bal został odwołany. Je vous avoue que toutes ces fêtes et tous ces feux d’artifice commencent à devenir insipides.6 – Gdyby wiedziano, że pani sobie tego życzy, odwołano by bal – rzekł książę, z nawyku, niby nakręcony zegar, mówiąc rzeczy, w które sam nie chciał, aby wierzono. – Ne me tourmentez pas. Eh bien qu’a-t-on décidé par rapport à la dépêche de Novosilzoff? Vous savez tout.7 – Jak by tu rzec – rzekł książę chłodnym, znudzonym tonem. – Qu'a-t-on décidé? On a décidé que Buonaparte a brûlé ses vaisseaux et je crois que nous sommes en train de brûler les nôtres.8 Książę Wasilij mówił zawsze leniwie, niby aktor wygłaszający rolę ze starej sztuki. Anna Pawłowna Scherer, przeciwnie, mimo swej czterdziestki była pełna żywości i porywów. Być entuzjastką stało się jej pozycją społeczną i niekiedy, nawet wcale tego nie chcąc, robiła z siebie entuzjastkę, aby nie zawieść oczekiwań ludzi, którzy ją znali. Powściągliwy uśmiech, igrający stale na twarzy Anny Pawłowny, mimo iż nie pasował do jej zużytych rysów, wyrażał, jak to bywa u rozpieszczonych dzieci, stałą świadomość własnej miłej wady, z której nie chcemy, nie możemy i nie uważamy za stosowne poprawić się. Wśród rozmowy o wypadkach politycznych Anna Pawłowna wpadła w zapał. – Ach, proszę mi nie mówić o Austrii! Ja nic nie rozumiem, być może, lecz Austria nigdy nie chciała i nie chce wojny. Zdradza nas. Rosja jedynie powinna być zbawczynią Europy. Nasz dobroczynny monarcha zna swą wysoką misję i pozostanie jej wierny. To jedno, w co wierzę. Naszemu dobrotliwemu, cudownemu monarsze przypadnie największa rola w świecie, a on jest tak cnotliwy i dobry, że Bóg go nie opuści, i on spełni misję zdławienia hydry rewolucji, która teraz jest jeszcze okropniejsza w postaci tego mordercy i łotra. My jedynie winniśmy okupić krew Sprawiedliwego. Pytam, na kim mamy polegać? Anglia ze swym kupieckim duchem nie pojmie i nie może pojąć całej wzniosłości duszy cesarza Aleksandra. Odmówiła opuszczenia Malty. Chciałaby poznać, szuka ukrytego sensu naszych działań. Cóż powiedzieli Nowosilcowowi? Nic. Oni nie zrozumieli, oni nie mogą zrozumieć poświęcenia naszego cesarza, który niczego nie chce dla siebie i chce tylko szczęścia świata. I cóż oni obiecali? Nic. A i tego nie spełnią, co obiecali! Prusy już obwieściły, że Bonaparte jest niezwyciężony i że cała Europa nic nie zdziała przeciw niemu... I ja nie wierzę ani jednemu słowu Hardenberga czy Haugwitza. Cette fameuse neutralité prussienne, ce n’est qu’un piège. 9 Wierzę w Boga jedynego i w wielkie przeznaczenie naszego umiłowanego cesarza. On zbawi Europę!... – zatrzymała się nagle z uśmiechem drwiny nad własnym uniesieniem. – Myślę – rzekł książę z uśmiechem – iż gdyby posłano panią zamiast naszego kochanego Wintzingerode, zdobyłabyś szturmem zgodę króla pruskiego. Pani jest tak wymowna! Czy dostanę herbaty? – Zaraz. À propos – dodała uspokajając się – mam dziś u siebie dwóch interesujących ludzi: le vicomte de Mortemart, il est allié aux Montmorency par les Rohans,10 jedna z najlep-  6  Przyznam się, że wszystkie te bale i fajerwerki stają się nudne. Proszę mnie nie dręczyć. No, co postanowiono w związku z depeszą Nowosilcowa? Książę wiesz wszystko. 8 Co postanowiono? Postanowiono, że Buonaparte spalił za sobą mosty, a my, zdaje się, gotowiśmy spalić i nasze. 9 Ta osławiona neutralność Prus to tylko pułapka. 10 À propos... wicehrabia de Mortemart jest spowinowacony z rodziną Montmorency przez Rohanów... 7  6 szych rodzin Francji. On należy do tych porządnych prawdziwych emigrantów. A poza tym l'abbe,11Morio. Zna książę ten głęboki umysł. Został przyjęty przez cesarza, wie książę? – A! Będę się bardzo cieszył – rzekł książę. – Proszę powiedzieć – dodał w sposób osobliwie niedbały, jak gdyby dopiero co przypominając sobie, a przecie to, o co pytał, stanowiło główny cel jego odwiedzin – czy to prawda, że 1'impératrice-mere pragnie nominacji barona Funke na pierwszego sekretarza do Wiednia? C'est un pauvre sire, ce baron, à ce qu'il paraît.12 – Książę Wasilij pragnął umieścić syna na tym stanowisku, które poprzez cesarzową Marię Fiodorownę starano się powierzyć baronowi. Anna Pawłowna niemal przymknęła oczy na znak, że ani ona, ani ktokolwiek inny nie może sądzić o tym, czego cesarzowa sobie życzy lub co się jej podoba. – Monsieur le baron de Funke a été recommandé à 1'impératrice-mère par sa soeur – rzekła tylko smętnym, oschłym tonem. W chwili gdy wspomniała o cesarzowej, twarz Anny Pawłowny nagle przejawiła głęboki, szczery wyraz oddania i czci połączonej ze smutkiem, co się u niej zdarzało zawsze, gdy w rozmowie wspomniała swą wysoką protektorkę. Powiedziała, że jej cesarska mość raczyła okazać baronowi Funke beaucoup d'estime,13 i znowu wzrok jej powlókł się smutkiem. Książę zamilkł obojętnie. Anna Pawłowna w właściwy sobie sposób ze zręcznością nabytą przy dworze i z kobiecym bystrym taktem pragnęła zarazem i dotknąć księcia za to, że ośmielił się wspomnieć w ten sposób o osobie, która cieszyła się protekcją cesarzowej, i pocieszyć księcia. – Mais à propos de votre familie – rzekła – książę wie, że jego córka, od czasu gdy udziela się w towarzystwie, fait les délices de tout le monde? On la trouve belle, comme le jour.14 Książę skłonił się na znak szacunku i wdzięczności. – Myślę często – ciągnęła Anna Pawłowna po chwili milczenia, przysuwając się do księcia mile uśmiechnięta, jakby wykazując przez to, że dyskusje na tematy polityczne i światowe zostały ukończone i teraz zaczyna się rozmowa od serca – często myślę, jak szczęście w życiu bywa niesprawiedliwie rozdzielone. Za co los dał księciu dwoje tak wspaniałych dzieci (wyjąwszy Anatola, młodszego syna, nie lubię go – wtrąciła bezapelacyjnie, uniósłszy brwi) – tak zachwycających dzieci? A książę, doprawdy, ceni je mniej niż inni i dlatego nie jest ich wart. I Anna Pawłowna uśmiechnęła się swym entuzjastycznym uśmiechem. – Que voulez-vous? Lavater aurait dit que je n'ai pas la bosse de la paternité.15 – powiedział książę.16 – Proszę nie żartować. Chciałam poważnie z księciem pomówić. Wie książę, jestem niezadowolona z pańskiego młodszego syna. Niech to pozostanie między nami (twarz jej przybrała smutny wyraz): mówiono o nim u jej cesarskiej mości, współczując księciu... Książę nie odpowiadał, lecz ona w milczeniu, patrząc na niego znacząco, czekała na odpowiedź. Książę Wasilij skrzywił się. – Cóż mam począć? – rzekł wreszcie. – Pani wiesz, zrobiłem dla ich wychowania wszystko, co może zrobić ojciec. I obaj wyrośli na des imbéciles.17 Hipolit to przynajmniej głupiec spokojny. Anatol zaś niepohamowany. To cała różnica – rzekł uśmiechając się w sposób bardziej ożywiony i nienaturalny niż zwykle, przy czym szczególnie ostro uwydatniało się w zmarszczkach, które powstały koło jego ust, coś niespodzianie brutalnego i nieprzyjemnego. 11  Ksiądz. Cesarzowa matka... Baron to miernota, jak się wydaje. 13 Baron Funke został zarekomendowany cesarzowej matce przez jej siostrę... wiele szacunku. 14 À propos pańskiej rodziny..., jest przedmiotem zachwytu całego towarzystwa. Mówią o niej, że jest piękna jak marzenie. 15 Cóż robić? Lavater powiedziałby, że brak mi guza rodzicielskiego. 16 Lavater nie zajmował się frenologią, lecz fizjognomiką. Błąd ów w ustach księcia Wasilia ma zapewne charakteryzować powierzchowność jego wykształcenia. 17 Durniów. 12  7 – I po co tacy ludzie jak pan mają dzieci. Gdyby książę nie był ojcem, nic bym mu nie mogła zarzucić – rzekła Anna Pawłowna wznosząc oczy w zamyśleniu. – Je suis votre wiemy niewolnik et à vous seule je puis l'avouer. Moje dzieci – ce sont les entraves de mon existence. To mój krzyż. Tak to sobie tłumaczę. Que voulez-vous?.18 – zamilkł wyrażając gestem poddanie się okrutnemu losowi. Anna Pawłowna zamyśliła się. – Czy książę nigdy nie pomyślał o tym, aby ożenić swego marnotrawnego syna Anatola? Powiadają – rzekła – iż stare panny ont la manie de mariage. Ja jeszcze nie czuję u siebie tej słabostki, ale mam pewną petite personne, która jest bardzo nieszczęśliwa z ojcem, une parente à nous, une princesse 19 Bołkońska. Książę Wasilij nie odpowiedział, choć z szybkością orientacji i zapamiętywania, właściwą ludziom światowym, dał poznać ruchem głowy, że przyjmuje te dane do wiadomości. – Czy pani wie, że Anatol kosztuje mnie czterdzieści tysięcy rocznie – rzekł nie mogąc, widać, powstrzymać smutnego biegu własnych myśli. Umilkł. – Co będzie za pięć lat, jeśli tak dalej pójdzie? Voilà l'avantage d'être père.20 Czy ta pani księżniczka jest bogata? – Ojciec jest bardzo bogaty i skąpy. Mieszka na wsi. Wie książę, to ten słynny książę Bołkoński, dymisjonowany jeszcze za nieboszczyka cesarza i przezwany „królem pruskim”. To człowiek bardzo rozumny, ale zdziwaczały i ciężki w pożyciu. La pauvre petite est malheureuse, comme les pierres.21 Ma brata, to ten, co niedawno ożenił się z Lizą Meinen – adiutant Kutuzowa. Będzie dziś u mnie. – Écoutez chère Annette – rzekł książę ujmując nagle swą rozmówczynię za rękę i przyginając ją nie wiadomo czemu ku dołowi. – Arrangez-moi cette affaire et je suis votre najwierniejszym rabem à tout jamais (rapem przez p, comme mon starosta m'écrit des doniesienia).22 Jest z dobrej rodziny i bogata. To wszystko, czego mi trzeba. Swobodnymi i poufale wdzięcznymi ruchami, które go cechowały, ujął dłoń damy dworu, ucałował, a ucałowawszy pomachał ręką frejliny, rozwalając się w fotelu i patrząc w bok. – Attendez – rzekła Anna Pawłowna z namysłem. – Dziś jeszcze powiem Lizie (lafemme du jeune Bołkoński). I może to się ułoży. Ce sera dans votre familie, que je ferai mon apprentissage de vieille filie.23  18  Jestem pani... pani jednej mogę to wyznać... są utrapieniem mego życia... Cóż pani chce? Mają manię swatania... panienkę... nasza krewna księżniczka... 20 Oto awantaże ojcostwa. 21 Biedaczka, jest bardzo nieszczęśliwa. 22 Proszę posłuchać, droga Anetko... Niech pani mi to załatwi, a pozostanę na zawsze... jak pisze mi mój... 23 Czekaj pan... żonie młodego– Przy pańskiej rodzinie zacznę moje rzemiosło starej panny. 19  8 II  Salon Anny Pawłowny zaczął się po trochu zapełniać. Przybyła noblesa petersburska, ludzie najrozmaitszego wieku i charakteru, lecz zrównani przez towarzystwo, w którym żyli, przyjechała córka księcia Wasilia, piękna Hélène, która wstąpiła po ojca, by razem z nim pojechać na bal do posła. Była w balowej sukni, z cyfrą dworską. Przyjechała również młoda, malutka księżna Bołkońska, znana jako la femme la plus séduisante de Pétersbourg.24 Ubiegłej zimy wyszła za mąż i obecnie nie pokazywała się w wielkim świecie z powodu brzemienności, ale na mniejszych przyjęciach jeszcze bywała. Przyjechał książę Hipolit, syn księcia Wasilia. Przywiózł ze sobą Mortemarta, którego przedstawił, przyjechał również ksiądz Mono oraz wiele innych osób. – Pan jeszcze nie widział – albo – pan jeszcze nie zna ma tante – mówiła Anna Pawłowna do przybywających gości i z wielką powagą prowadziła ich do malutkiej staruszki z wysoką koafiurą, która wypłynęła z sąsiedniego pokoju, jak tylko goście zaczęli się zjeżdżać. Anna Pawłowna wymieniała ich nazwiska, powoli przenosząc wzrok z gościa na ma tante25, a potem odchodziła. Wszyscy goście dopełniali obrzędu witania się z nikomu nie znaną, nieinteresującą i nikomu niepotrzebną ciocią. Anna Pawłowna ze smutnym, uroczystym współczuciem przyglądała się tym powitaniom i milcząco je pochwalała. Ma tante jednymi i tymi samymi zwrotami rozmawiała z każdym o jego zdrowiu, o swoim zdrowiu i o zdrowiu jego cesarskiej mości, które teraz, dzięki Bogu, jakoś się poprawiło. Wszyscy, którzy do niej podchodzili, przez grzeczność nie okazując pośpiechu, z uczuciem ulgi po spełnieniu ciężkiego obowiązku opuszczali staruszkę, aby przez cały wieczór już ani razu nie zbliżyć się do niej. Młoda księżna Bołkońska przybyła z robótką w aksamitnym woreczku haftowanym złotem. Jej ładniutka górna warga z lekko czerniejącymi wąsikami odsłaniała zęby, ale tym wdzięczniej się podnosiła i jeszcze wdzięczniej niekiedy wydłużała się i opadała na dolną. Jak to bywa u wszystkich skończenie powabnych kobiet, wada urody – przykrótka warga i półuchylone usta – wydawała się osobliwym, właściwym jej wdziękiem. Każdy patrzył wesoło na tę przyszłą matkę, śliczną, pełną zdrowia i rześkości, tak lekko znoszącą swój stan. Starcom i znudzonym, ponurym młodym ludziom, kiedy z nią przebyli czas pewien i porozmawiali, wydawało się, że sami stają się podobni do niej. Kto tylko z nią rozmawiał i przy każdym słowie widział jej jasny uśmieszek i lśniące, białe odsłaniające się wciąż zęby, myślał, że i on teraz jest szczególnie miły. A tak myślał każdy. Mała księżna, z ridicule w ręku, kołysząc się, drobnymi szybkimi kroczkami okrążyła stół i szybkim ruchem poprawiwszy suknię usiadła na kanapie, w pobliżu srebrnego samowara, jakby wszystko, cokolwiek robiła, było partie de plaisir26 dla niej i dla wszystkich, którzy ją otaczali.  24  Najbardziej powabna kobieta w Petersburgu. Cioci... ciocię. 26 Woreczkiem... rozrywką. 25  9 – J'ai apporté mon ouvrage27 – rzekła otwierając swój ridicule i zwracając się do wszystkich. – Proszę, Annette, ne me jouez pas un mauvais tour – zwróciła się do gospodyni. – Vous m'avez écrit, que c'était une toute petite soirée; voyez comme je suis attifée.28 I rozłożyła ręce, by pokazać swą szarą wytworną suknię, z koronkami, nieco niżej piersi przepasaną szeroką wstęgą. – Soyez tranquille, Lise, vous serez toujours la plus jolie29 – odpowiedziała Anna Pawłowna. – Vous savez, mon mari m'abandonne – ciągnęła tym samym tonem Liza zwracając się do generała. – Il va se faire tuer. Dites-moi, pourquoi cette vilaine guerre 30 – rzekła do księcia Wasilia i nie czekając na odpowiedź zwróciła się do córki księcia Wasilia pięknej Hélène. – Quelle délicieuse personne que cette petite princesse! 31 – rzekł cicho książę Wasilij do Anny Pawłowny. Wkrótce po małej księżnie wszedł tęgi, masywny młody człowiek z krótko ostrzyżoną głową, w okularach, w jasnych pantalonach wedle ówczesnej mody, w wysokim żabocie i brązowym fraku. Ów tęgi młody człowiek był nieprawym synem znamienitego magnata z czasów cesarzowej Katarzyny, hrabiego Bezuchowa, który teraz dogorywał w Moskwie. Dopiero co powrócił z zagranicy, gdzie się kształcił, jeszcze nie pełnił żadnej służby i pierwszy raz znalazł się w towarzystwie. Anna Pawłowna powitała go ukłonem przeznaczonym dla ludzi najniższej hierarchii w jej salonie. Przecie, mimo to najgorszego gatunku powitanie, na widok wchodzącego Pierre'a twarz Anny Pawłowny wyraziła niepokój i strach, podobny do tego, który się ujawnia na widok czegoś nad miarę wielkiego i niewłaściwego w danym miejscu. Jednak, choć Pierre istotnie był nieco większy niż inni mężczyźni w pokoju, ów strach mógł dotyczyć jedynie rozumnego, a zarazem nieśmiałego, uważnego, a pełnego naturalności spojrzenia, jakie wyróżniało go spośród wszystkich w tym salonie. – C'est bien aimable à vous, monsieur Pierre, d'être venu voir une pauvre malade32 – rzekła do niego Anna Pawłowna zamieniając wystraszone spojrzenie z ciocią, do której go prowadziła. Pierre wymamrotał coś niezrozumiałego i wciąż szukał czegoś wzrokiem. Uśmiechnął się radośnie i wesoło kłaniając się małej księżnie jak bliskiej znajomej, podszedł do cioci. Strach Anny Pawłowny był nie bez podstaw, gdyż Pierre, nie dosłuchawszy, co ciocia mówiła o zdrowiu jej cesarskiej mości, oddalił się. Przestraszona Anna Pawłowna zatrzymała go słowami: – Nie zna pan księdza Morio? To bardzo interesujący człowiek... – powiedziała. – Tak, słyszałem o jego projekcie wieczystego pokoju, to bardzo ciekawe, ale bodaj czy możliwe... – Tak pan sądzi?... – odrzekła Anna Pawłowna, byleby coś powiedzieć i móc znowu wrócić do swych obowiązków pani domu. Ale Pierre popełnił nietakt odwrotny. Przedtem opuścił rozmówczynię nie wysłuchawszy jej słów, teraz zaś zatrzymał swą rozmową interlokutorkę, która powinna była od niego odejść. Pochyliwszy głowę i rozstawiwszy długie nogi zaczął dowodzić Annie Pawłownie, dlaczego sądzi, że projekt 1'abbe jest chimerą. – Porozmawiamy później – oświadczyła Anna Pawłowna z uśmiechem. I pozbywszy się młodego człowieka, nie znającego życia, powróciła do swych zajęć pani domu, nadal się przysłuchując i dając baczenie, gotowa ruszyć z sukursem tam, gdzie rozmo27  Przyniosłam robótkę. Proszę nie splatać mi figla... Napisała roi pani, że to będzie małe przyjęcie, widzi pani, jak jestem wystrojona. 29 Proszę być spokojną, Lizo, zawsze będzie pani najładniejsza. 30 Wie pan, mąż mnie opuszcza... Idzie na śmierć. Proszę mi powiedzieć, po co ta szkaradna wojna. 31 Jakaż to miła osoba, ta malutka księżna! 32 Bardzo to miło z pańskiej strony... ze przyszedł pan odwiedzić biedną chorą. 28  10 wa słabła. Niby właściciel przędzalni, gdy porozsadza ludzi na ich stanowiska robocze, przechadza się po zakładzie, a zauważywszy, że któreś wrzeciono stanęło lub wydaje dźwięk niezwykły, skrzypiący lub nazbyt hałaśliwy, zmierza szybko, by zatrzymać wrzeciono albo mu nadać właściwy bieg – Anna Pawłowna, przechadzając się po swym salonie, zbliżała się do kółka, które milkło lub rozprawiało zbyt wiele, i jednym słowem lub przesunięciem nadawała prawidłowy, właściwy tok maszynie do mówienia. Przecie wśród tych zabiegów ciągle widać było jej obawę z powodu Pierre'a. Spoglądała na niego z troską, gdy zbliżał się, by posłuchać, co mówiono w kółku Mortemarta, a potem odszedł do drugiego kółka, gdzie mówił 1'abbe. Dla Pierre'a wychowanego za granicą, ów wieczór u Anny Pawłowny był pierwszym, jaki widział w Rosji. Wiedział, że tutaj zebrała się wszystka inteligencja petersburska, więc oczy mu się rozbiegały jak dziecku w sklepie z zabawkami. Obawiał się wciąż, by nie stracić mądrych rozmów, które mógłby usłyszeć. Patrząc na pewne siebie i dystyngowane twarze zebranych, spodziewał się wciąż czegoś osobliwie mądrego. Wreszcie podszedł do Morio. Rozmowa wydała mu się interesująca, zatrzymał się więc czekając na okazję, gdy będzie mógł wypowiedzieć swoje myśli, co tak bardzo lubią młodzi ludzie.  11 III  Wieczór u Anny Pawłowny został wprawiony w ruch. Wrzeciona furkotały – równomiernie i bez przerwy – w różnych stronach. Prócz ma tante, przy której siedziała tylko pewna starsza dama z wypłakaną chudą twarzą, nieco obca w tym świetnym towarzystwie, towarzystwo rozdzieliło się na trzy kółka. Centrum jednego z nich, bardziej męskiego, stanowił 1'abbe, drugiego – młodego – piękna księżniczka Hélène córka księcia Wasilia, oraz ładniutka, rumiana, zbyt pełna jak na swój młody wiek, mała księżna Bołkońska; trzeciego – Mortemart i Anna Pawłowna. Wicehrabia był to młody człowiek o miłym wyglądzie, miękkich rysach i ujmujących manierach; w sposób widoczny uważał się za znakomitość, lecz jako człowiek dobrze wychowany, skromnie zezwalał, by towarzystwo, w którym przebywa, cieszyło się nim. Anna Pawłowna w sposób oczywisty raczyła nim swoich gości. Jak dobry maître d'hôtel podaje, niby coś nadzwyczaj wspaniałego, kawałek wołowiny, której by się nie chciało jeść widząc ją w brudnej kuchni, Anna Pawłowna owego wieczoru podawała swym gościom – jako nadnaturalny wykwint – najpierw wicehrabiego, potem 1'abbe. W kółku Mortemarta od razu zaczęto mówić o zamordowaniu księcia d'Enghien33 Vicom-te34 oświadczył, że książę d'Enghien zginął przez swą wspaniałomyślność i że Bonaparte miał specjalne powody do zawziętości. – Ah! voyons. Contez-nous cela, vicomte – rzekła Anna Pawłowna czując z radością, że to zdanie pobrzmiewa jakby czymś à la Louis XV – contez-nous cela, vicomte.35 Wicehrabia skłonił się na znak posłuszeństwa i uśmiechnął się uprzejmie. Anna Pawłowna utworzyła krąg wokół wicehrabiego, zapraszając wszystkich, by posłuchali jego opowiadania. – Le vicomte a été personnellement connu de monseigneur – szepnęła Anna Pawłowna do jednego z gości. – Le vicomte est un parfait conteur – rzekła do drugiego. – Comme on voit 1'homme de la bonne compagnie 36 – poinformowała trzeciego; i wicehrabia został podany towarzystwu wytwornie i w jak najlepszym dla siebie świetle – niczym rostbef na gorącym półmisku, posypany zieleniną. Wicehrabia już chciał rozpocząć swe opowiadanie i uśmiechnął się subtelnie. – Proszę tutaj, chère Hélène37 – rzekła Anna Pawłowna do pięknej księżniczki, która siedziała opodal, stanowiąc centrum drugiego kółka. Księżniczka Hélène uśmiechała się; wstała z tym samym niezmiennym uśmiechem skończenie pięknej kobiety, z jakim weszła do salonu. Szeleszcząc lekko swą białą balową toaletą, przybraną bluszczem i mchem, olśniewając białością ramion, połyskiem włosów i brylantów, szła wśród rozstępujących się mężczyzn prosto przed siebie, nie patrząc na nikogo, lecz 33  Książę d'Enghien (ur. 1772) od r. 1801 przebywał w Badenii, w Ettenheim. W r. 1804 Napoleon rozkazał porwać księcia, którego, jako należącego do rodziny królewskiej, podejrzewał o udział w konspiracji antynapoleońskiej; z wyroku sądu doraźnego książę został rozstrzelany w Vincennes. 34 Wicehrabia. 35 Ach tak! Proszę nam to opowiedzieć, wicehrabio... à la Ludwik XV... proszę nam to opowiedzieć, wicehrabio. 36 Wicehrabia osobiście znał jego wysokość. Wicehrabia wspaniale opowiada... Od razu widać, że to człowiek z dobrego towarzystwa. 37 droga Heleno  12 uśmiechając się do wszystkich, jak gdyby dając łaskawie każdemu prawo, by się napawał pięknością jej talii, pełnych ramion, bardzo odsłoniętych wedle ówczesnej mody piersi i pleców, i jakby wnosząc ze sobą blask balu, zbliżyła się do Anny Pawłowny. Hélène była tak ładna, że nie tylko nie dostrzegało się w niej ani cienia kokieterii, lecz przeciwnie, widać było jak gdyby zażenowanie swą zdumiewającą, zbyt gwałtownie i zwycięsko działającą urodą. Jak gdyby pragnęła, lecz nie mogła zmniejszyć wpływu swej urody. – Quelle belle personne!38 – mówił każdy, kto ją zobaczył. Wicehrabia, jakby zaskoczony czymś nadzwyczajnym, wzruszył ramionami i spuścił oczy w chwili, kiedy Hélène siadała przed nim opromieniając również i jego tym samym niezmiennym uśmiechem. – Madame, je crains pour mes moyens devant un pareil auditoire39 – rzekł z uśmiechem pochylając głowę. Księżniczka oparła na stoliku swą obnażoną pełną rękę i nie uważała za stosowne cokolwiek odpowiedzieć. Czekała z uśmiechem. Przez cały czas opowiadania siedziała wyprostowana, spoglądając z rzadka to na swą pełną piękną rękę, spoczywającą lekko na stoliku, to na jeszcze piękniejszą pierś, na której poprawiała brylantowy naszyjnik; poprawiała też kilka razy fałdy swej sukni, a gdy opowiadanie wywierało wrażenie, oglądała się na Annę Pawłownę i natychmiast przybierała taki sam wyraz twarzy, jaki miała frejlina, a potem znów się uspokajała w promiennym uśmiechu. Śladem Hélène również i mała księżna wstała od stołu, na którym zastawiono herbatę. – Attendez-moi, je vais prendre mcm oumage – oświadczyła. – Voyons, a quoi pensezvous? – zwróciła się do księcia Hipolita. – Apportez-moi mon ridicule40 Księżna rozmawiając z uśmiechem ze wszystkimi naraz przerwała nagle, a usiadłszy, żywo poprawiała suknię. – Teraz mi dobrze – powtarzała i zabrała się do robótki, prosząc, aby zaczynać. Książę Hipolit przyniósł jej ridicule., cofnął się za nią i przysunąwszy sobie blisko fotel, usiadł przy niej. Le charmant Hippolyte41 zdumiewał nadzwyczajnym podobieństwem do pięknej siostry i jeszcze bardziej tym, że – mimo tego podobieństwa – był uderzająco brzydki. Rysy twarzy miał takie same jak siostra, lecz u niej wszystko rozświetlał uśmiech pełen radości życia, zadowolenia z siebie, młody, niezmienny, i nadzwyczajne, posągowe piękno ciała; u brata przeciwnie, ta sama twarz omglona idiotyzmem wyrażała niezmiennie pewną siebie opryskliwość; ciało zaś miał wątłe i słabe. Oczy, nos, usta – wszystko ściągało się jak gdyby w jeden niewyraźny grymas znudzenia, ręce zaś i nogi przybierały zawsze nienaturalną pozycję. – Ce n'est pas wie histoire de reyenants?42 – powiedział usiadłszy blisko księżny, spiesznie przykładając do oczu lorgnon, jakby bez tego instrumentu nie mógł zacząć rozmowy. – Mais non, mon cher43 – odparł zdumiony narrator wzruszając ramionami. – C'est que je déteste les histaires de revenants44– oświadczył książę Hipolit takim tonem, iż widać było, że wyrzekłszy te słowa, dopiero potem zrozumiał, co one znaczą. Mówił z taką pewnością siebie, że nikt nie mógł zrozumieć, czy to, co powiedział, jest bardzo mądre czy też bardzo głupie. Książę Hipolit był w ciemnozielonym fraku, w pantalonach koloru cuisse de nymphe effrayée45 jak sam mówił – oraz w pończochach i trzewikach. 38  Jakaż ona piękna! Pani, wobec takiego audytorium lękam się o swe umiejętności. 40 Proszę poczekać, wezmę tylko robótkę... O czymże pan myśli?... Proszę mi przynieść mój woreczek. 41 Czarujący Hipolit. 42 Czy to nie historia o upiorach? 43 Ależ nie, mój drogi. 44 Bo ja nie znoszę historii o upiorach. 45 Uda przestraszonej nimfy. 39  13 Wicehrabia nader przyjemnie opowiedział obiegającą podówczas anegdotę o tym, jakoby książę d'Enghien jeździł sekretnie do Paryża, by widywać się z m-lle George46, i że tam spotkał się z Bonapartem, który również cieszył się łaskami słynnej aktorki. Napoleon, spotkawszy się tam z księciem, przypadkowo wpadł w jedno z omdleń, którym często podlegał, i znalazł się w mocy księcia, czego książę nie wykorzystał, Bonaparte jednak w przyszłości odpłacił księciu śmiercią za tę jego wspaniałomyślność. Opowiadanie było bardzo przyjemne i zajmujące, szczególnie w tym miejscu, gdy rywale nagle poznają się nawzajem, zdaje się, że damy były poruszone. – Charmant47 rzekła Anna Pawłowna spoglądając pytająco na małą księżnę. – Charmant – szepnęła malutka księżna wtykając igiełkę w robótkę, jakby na znak, że ciekawy wątek i powab opowiadania przeszkadza jej pracować. Wicehrabia ocenił tę milczącą pochwałę i, uśmiechnąwszy się z wdzięcznością, jął opowiadać dalej, lecz wówczas Anna Pawłowna, ciągle spoglądając na strasznego dla siebie młodego człowieka, spostrzegła, że ten jakoś nazbyt zapalczywie i głośno rozmawia z l'abbe, więc pośpieszyła z pomocą na ten niebezpieczny punkt. Istotnie, Pierre'owi udało się nawiązać z księdzem rozmowę o równowadze politycznej; ksiądz zaś, widać zainteresowany naiwnym zapałem młodego człowieka, rozwijał przed nim swą ulubioną ideę. Obaj słuchali i mówili z nadmiernym ożywieniem i naturalnością, i to właśnie nie podobało się Annie Pawłownie. – Jedyny sposób to równowaga europejska i droit des gens48 – mówił ksiądz. – Wystarczy, by jedno tak potężne państwo jak Rosja, osławione jako barbarzyńskie, stanęło bezinteresownie na czele przymierza mającego na celu równowagę europejską – i ona zbawi świat. – Jak pan odnajdzie taką równowagę? – zaczął już Pierre, lecz w tejże chwili zbliżyła się Anna Pawłowna i spojrzawszy surowo na Pierre'a zapytała Włocha, jak znosi tutejszy klimat. Twarz Włocha zmieniła się nagle i przybrała obrażająco obłudny i ckliwy wyraz, który widać ksiądz przybierał z nawyku w rozmowach z kobietami. – Jestem tak oczarowany powabami umysłu i wykształceniem towarzystwa, zwłaszcza kobiecego, do którego miałem szczęście być przyjętym, że jeszcze nie zdążyłem pomyśleć o klimacie – odrzekł. Anna Pawłowna już nie wypuściła księdza i Pierre'a. Aby ułatwić sobie obserwację, przyłączyła ich do ogólnego kółka. Tymczasem do salonu weszła nowa osobistość. Nową osobistością był młody książę Andrzej Bołkoński, mąż małej księżny. Książę Bołkoński był młodym człowiekiem niewielkiego wzrostu, wcale urodziwym, o wyrazistych suchych rysach twarzy. Wszystko w jego postaci, poczynając od zmęczonego i znudzonego spojrzenia aż do powolnego, miarowego kroku, stanowiło ostre przeciwieństwo do jego malutkiej ruchliwej żony. Widocznie wszyscy w salonie byli mu nie tylko znani, ale i sprzykrzyli mu się tak, iż nudziło go zarówno patrzenie na nich, jak i słuchanie ich. Ze wszystkich zaś twarzy, które mu się znudziły, najbardziej chyba uprzykrzyła mu się twarz jego ładniutkiej żony. Odwrócił się od niej z grymasem, który oszpecił jego piękną twarz. Pocałował w rękę Annę Pawłownę i mrużąc oczy przyjrzał się całemu towarzystwu. – Vous vous entrôlez pour la guerre, mon prince?49– spytała Anna Pawłowna. – Le général Koutouzoff – powiedział Bołkoński akcentując jak Francuz ostatnią sylabę zoff – a bien voulu de moi pour aide-de-camp...50 – Et Lise, votre femme?51 46  Panna George, znakomita aktorka francuska (1787–1867). Czarujące. 48 Prawo narodów. 49 Książę wybiera się na wojnę? 50 Generał Kutuzow... zechciał mnie przyjąć na adiutanta... 47  14 – Pojedzie na wieś. – Czy to nie grzech pozbawiać nas towarzystwa czarującej małżonki księcia? – Andre – powiedziała do niego żona tym samym kokieteryjnym tonem, jakim się zwracała do obcych – co za historię opowiedział nam wicehrabia o m-lle George i Bonapartem! Książę Andrzej zmrużył oczy i odwrócił się, Pierre, który od chwili, gdy książę Andrzej wszedł do salonu, nie spuszczał z niego rozradowanych, przyjaznych oczu, podszedł do niego i ujął za rękę. Książę Andrzej, nie oglądając się skrzywił twarz w grymasie, wyrażającym gniew na tego, kto dotyka jego ręki, lecz zobaczywszy uśmiechniętą twarz Pierre^ sam uśmiechnął się niespodziewanie dobrym i miłym uśmiechem. – A, tak!... Więc i ty przebywasz w wielkim świecie! – rzekł do Pierre'a. _ Wiedziałem, że książę będzie – odpowiedział Pierre. _ Przyjadę do was na kolację – dodał cicho, by nie przeszkadzać wicehrabiemu, który ciągnął dalej swe opowiadanie. – Można? _ Nie, nie można – odrzekł książę Andrzej śmiejąc się i jednocześnie uściskiem ręki dając Pierre'owi do poznania, że nie trzeba o to pytać. Chciał jeszcze coś powiedzieć, lecz właśnie książę Wasilij i jego córka wstali; mężczyźni również podnieśli się, by ustąpić im z drogi. – Proszę mi wybaczyć, drogi wicehrabio – rzekł książę Wasilij do Francuza, poufale pociągając go za rękaw ku krzesłu i dając tym do zrozumienia, aby nie wstawał. – Ten niefortunny bal u posła pozbawia mnie przyjemności, a panu przeszkadza. Z przykrością opuszczam pani zachwycający wieczór – oświadczył Annie Pawłownie. Córka jego, księżniczka Hélène, przeszła między krzesłami, przytrzymując z lekka fałdy sukni; uśmiech na jej ślicznej twarzy jaśniał jeszcze promienniej. Kiedy przechodziła obok niego, Pierre patrzył na tę piękność zachwyconymi, omal przerażonymi oczyma. – Bardzo ładna – rzekł książę Andrzej. – Bardzo – rzekł Pierre. Przechodząc obok, książę ujął Pierre'a za rękę i zwrócił się do Anny Pawłowny. – Proszę mi okrzesać tego niedźwiedzia – rzekł. – Przebywa u mnie już miesiąc, a po raz pierwszy widzę go w świecie. Niczego bardziej nie trzeba młodemu człowiekowi niż towarzystwa rozumnych kobiet.  51  A Liza, pańska żona?  15 IV  Anna Pawłowna uśmiechnęła się i przyrzekła zająć się Pierre'em, który, jak wiedziała, był ze strony ojca krewnym księcia Wasilia. Niemłoda pani, która przedtem siedziała z ma tante, wstała pośpiesznie i dogoniła księcia w przedpokoju. Z twarzy jej zniknęło poprzednie sztuczne zaciekawienie. Jej dobra, stroskana twarz wyrażała tylko niepokój i obawę. – Cóż mi książę powie o moim Borysie? – powiedziała doganiając księcia w przedpokoju. (Imię Borys wymawiała z osobliwym akcentem na o.) – Nie mogę pozostawać dłużej w Petersburgu. Proszę mi powiedzieć, jaką wiadomość mam zawieźć memu biednemu chłopcu. Choć książę Wasilij słuchał niechętnie i niemal niegrzecznie, a nawet okazywał zniecierpliwienie, starsza dama uśmiechała się doń poufale i wzruszająco, a żeby nie odszedł, wzięła go za rękę. – Cóż to szkodzi księciu rzec słówko monarsze, a Borys od razu zostanie przeniesiony do gwardii – prosiła. – Proszę mi wierzyć, księżno, że zrobię wszystko, co będę mógł – odpowiedział książę Wasilij – ale trudno mi prosić monarchę; radziłbym udać się do Rumiancewa za pośrednictwem księcia Golicyna; tak byłoby rozsądniej. Niemłoda pani nazywała się księżna Drubecka – jedno z najlepszych nazwisk Rosji – lecz była biedna, dawno przestała bywać w wielkim świecie i straciła dawne stosunki. Przyjechała teraz, by dla swego jedynaka wyjednać przyjęcie do gwardii. Po to tylko, by się zobaczyć z księciem Wasiliem, wprosiła się i przybyła na wieczór do Anny Pawłowny, i po to tylko słuchała opowiadania wicehrabiego. Przestraszyły ją słowa księcia Wasilia; jej piękna ongi twarz wyraziła zawziętość, ale trwało to tylko chwilę. Znowu się uśmiechnęła i silniej przytrzymała księcia Wasilia za rękę. – Proszę posłuchać – rzekła. – Nigdy księcia o nic nie prosiłam, nigdy nie będę prosić, nigdy nie przypominałam księciu o przyjaźni mego ojca dla niego. Teraz jednak zaklinam księcia na Boga, proszę to zrobić dla mojego syna, a będę uważać księcia za dobroczyńcę – dodała pospiesznie. – Nie, proszę się nie gniewać, lecz przyobiecać mi. Prosiłam Golicyna, odmówił. Soyez le bon enfant que vous awez été52 – mówiła starając się uśmiechać, ale w oczach miała łzy. – Papo, spóźnimy się – rzekła czekająca przy drzwiach księżniczka Hélène zwracając swą ładną głowę na posągowych ramionach. Lecz wpływy w wielkim świecie to kapitał, którego należy strzec, by nie stopniał. Książę Wasilij wiedział o tym i raz zrozumiawszy, że gdyby zaczął wstawiać się za wszystkimi, którzy go proszą, wkrótce nie mógłby prosić o nic dla siebie, rzadko używał swego wpływu. Co się tyczy księżny Drubeckiej, to jednak poczuł po jej nowym wezwaniu coś w rodzaju wyrzutów sumienia. Przypominała mu prawdę: swe pierwsze kroki na służbie państwowej zawdzięczał jej ojcu. Poza tym widział ze sposobu jej zachowania, że to jedna z tych kobiet, szczególnie matek, które wbiwszy sobie coś do głowy nie odczepią się dopóty, dopóki nie  52  Proszę być dobrym jak dawniej.  16 spełni się ich żądania, w przeciwnym zaś razie gotowe są narzucać się co dzień, co chwila, a nawet robić sceny. Ten ostatni wzgląd zachwiał nim. – Chère Anna Michajlowna – rzekł z właściwą sobie familiarnością i znudzeniem w głosie. – Zrobić to, o co mnie pani prosisz, jest dla mnie prawie niemożliwe; jednak by dowieść, jak panią lubię i jak czczę pamięć nieboszczyka jej ojca, zrobię rzecz niemożliwą: syn księżny zostanie przeniesiony do gwardii – oto moja ręka. Jest pani zadowolona? – Kochany książę, jesteś mym dobrodziejem! Właśnie tego spodziewałam się po księciu; wiedziałam, jak jesteś dobry. Książę chciał odejść. – Proszę poczekać, jeszcze słówko. Une fois passe aux gardes...53 zacięła się. – Książę jest dobrze z Michałem Iłarionowiczem Kutuzowem, proszę zarekomendować mu Borysa na adiutanta. Wtedy byłabym spokojna i wtedy bym już... Książę Wasilij uśmiechnął się. – Tego nie obiecuję. Księżna nie wie, jak Kutuzow jest oblegany od czasu, kiedy mianowano go naczelnym wodzem. Sam mi opowiadał, że chyba wszystkie moskiewskie panie zmówiły się, by mu oddać na adiutantów swych synów. – Nie, kochany dobroczyńco, proszę mi przyobiecać, inaczej pana nie puszczę. – Papo – powtórzyła tym samym tonem piękna panna – spóźnimy się. – No, au revoir,54 żegnam. Widzi księżna? – Więc jutro książę zamelduje miłościwemu panu? – Z całą pewnością, a co do Kutuzowa, to nie obiecuję. – Nie, Basile, proszę mi obiecać, proszę obiecać – zawołała za nim Anna Michajłowna z uśmiechem młodej kokietki; kiedyś był jej prawdopodobnie właściwy, lecz teraz tak nie pasował do jej wymizerowanej twarzy. Najwidoczniej księżna zapomniała o swych latach i z nawyku puszczała w ruch wszystkie dawne niewieście sposoby. Jednak gdy tylko książę wyszedł, twarz jej na nowo przybrała ów chłodny wyraz sztuczności, który miała przedtem. Wróciła do kółka, gdzie wicehrabia ciągnął dalej opowiadanie, i na nowo przybrała wygląd zasłuchanej, czekając na porę odjazdu, ponieważ załatwiła już swoją sprawę. – A jak państwo znajdujecie tę ostatnią komedię du sa-cre de Milan55 – rzekła Anna Pawłowna. – Et la nouvelle comédie des peuples de Gênes et de Lucques, qui viennent pré-senter leurs voeux à M. Buonaparte. M. Buonaparte assis sur un trône et exauçant les voeux des nations! Adorable! Non, mais c'est à en devenir folle! On dirait, que le monde entier a perdu la tête.56 Książę Andrzej uśmiechnął się patrząc prosto w oczy Anny Pawłowny. – „Dieu me la donne, gare à qui la touche” – rzekł (słowa Bonapartego wypowiedziane przy wkładaniu korony). – On dit qu'il a été très beau en prononçant ces paroles – dodał i jeszcze raz powtórzył te słowa po włosku: „Dio mi la dona, guai a chi la tocca.''57 – J'espère enfin – ciągnęła Anna Pawłowna – que ça a été la goutte d'eau qui fera déborder la verre. Les souverains ne peuvent plus supporter cet homme, qui menace tout58 53  Kiedy już zostanie przeniesiony do gwardii... Do widzenia. 55 Napoleon koronował się w r.1805 w Mediolanie koroną królów lombardzkich. 56 koronacji w Mediolanie... I nowa komedia: lud Genui i Lukki składa życzenia panu Bonaparte. A pan Bonaparte siedzi na tronie i spełnia życzenia ludu. Wspaniałe! Można od tego oszaleć. Chciałoby się rzec, że cały świat stracił głowę. 57 Bóg mi dał ją. Biada temu, kto się jej tknie... Powiadają, że był bardzo piękny wygłaszając te słowa. 58 Mam nadzieję... że to była wreszcie owa kropla wody, która przepełni szklankę. Władcy nie mogą dłużej cierpieć tego człowieka, który wszystkiemu zagraża. 54  17 – Les souverains? Je ne parle pas de la Russie – rzekł wicehrabia uprzejmie a beznadziejnie. – Les souverains, madame! Qu'ont-ils fait pour Louis XVII, pour la reine, pour Madame Elisabeth? Rien – ciągnął ożywiając się. – Et croyez-moi, ils subissent la punition pour leur trahison de la cause des Bourbons. Les souverains? Ils envoient des ambassadeurs complimenter 1'usurpateur.59 I westchnąwszy pogardliwie, znowu zmienił pozycję. Książę Hipolit, który długo patrzył przez lorgnon na wicehrabiego, nagle przy tych słowach odwrócił się całym ciałem do małej księżny i poprosiwszy ją o igiełkę, jął pokazywać jej, rysując na stole igiełką, herb książąt Conde. Objaśniał jej ten herb z tak znaczącą miną, jakby księżna go o to prosiła. – Bâton de gueules, engrêlé de gueules d'azur – maison Condé 60 – mówił. Księżna słuchała z uśmiechem. – Jeśli Bonaparte jeszcze rok przetrwa na tronie Francji – ciągnął wicehrabia rozpoczętą rozmowę, z miną człowieka, który innych nie słucha, lecz w sprawie, którą zna lepiej niż wszyscy, śledzi tylko bieg swych myśli – to sprawy zajdą zbyt daleko. Intrygą, gwałtem, wygnaniem, egzekucjami towarzystwo francuskie – mam na myśli wyższe sfery – zostanie unicestwione na zawsze, a wtedy... Wzruszył ramionami i rozłożył ręce. Pierre już chciał coś powiedzieć (rozmowa interesowała go), lecz pilnująca go Anna Pawłowna przerwała mu. – Cesarz Aleksander – odezwała się z melancholią, która stale towarzyszyła jej słowom, gdy mówiła o rodzinie cesarskiej – oznajmił, że samym Francuzom pozostawi wybór formy rządu. I myślę, że bez wątpienia cały naród, uwolniwszy się od uzurpatora, rzuci się w ramiona prawowitego króla – oświadczyła Anna Pawłowna starając się być uprzejmą dla emigranta-rojalisty. – To wątpliwe – oświadczył książę Andrzej. – Monsieur levicomte utrzymuje zupełnie słusznie, że sprawy posunęły się już za daleko. Myślę, iż trudno będzie powrócić do przeszłości. – O ile słyszałem – Pierre, czerwieniejąc, znowu się wmieszał do rozmowy – cała prawie szlachta przeszła już na stronę Bonapartego. – Tak powiadają bonapartyści – rzekł wicehrabia nie patrząc na Pierre'a. – Teraz trudno poznać opinię publiczną we Francji. – Buonaparte l'a dit61 – rzekł z uśmieszkiem książę Andrzej. Widać było, że wicehrabia mu się nie podoba, a choć nie patrzał na niego, przeciw niemu kierował swe słowa. – „Je leur ai montré le chemin de la gloire – dodał po krótkim milczeniu, znowu powtarzając słowa Napoleona. – Ils n'en ont pas voulu; je leur ai ouvert mes antichambres, ils se sont précipités en foule...” Je ne sais pas à quel point il a eu le droit de le dire.62 – Aucun – zaoponował wicehrabia. – Po zabójstwie księcia najwięksi zapaleńcy przestali w nim widzieć bohatera. Si même ça a été un héros pour certains gens – oświadczył wicehrabia zwracając się do Anny Pawłowny – depuis 1'assassinat du duc il y a un martyr de plus dans le ciel, un héros de moins sur la terre.63 Anna Pawłowna oraz inni nie zdążyli jeszcze ocenić uśmiechem tych słów wicehrabiego, a już Pierre znowu wdarł się do rozmowy. A choć Anna Pawłowna przeczuwała, że powie coś niewłaściwego, nie mogła go powstrzymać. 59  Władcy? Nie mówię o Rosji... Władcy! Cóż oni zrobili dla Ludwika XVII, dla królowej, dla królewny Elżbiety? Nic... I proszę mi wierzyć, ponoszą karę za zdradę sprawy Burbonów. Władcy? Ślą posłów z gratulacjami dla uzurpatora. 60 Beleczka czerwona, ząbkowana czerwono na niebieskim – dom Kondeuszów. 61 To powiedzial Bonaparte. 62 Pokazałem im drogę sławy... Nie chcieli jej; otworzyłem im swe przedpokoje, rzucili się tłumnie... Nie wiem, do jakiego stopnia miał on prawo tak mówić. 63 Żadnego... Jeśli nawet dla pewnych ludzi był on bohaterem... to po zamordowaniu księcia jest o jednego męczennika w niebie więcej, a o jednego bohatera mniej na ziemi.  18 – Egzekucja księcia d'Enghien – rzekł Pierre – była koniecznością państwową, i ja właśnie w tym, że Napoleon nie uląkł się wziąć na siebie odpowiedzialności za ten postępek, widzę wielkość jego duszy. – Dieu! Mon Dieu!64 – wyrzekła Anna Pawłowna strasznym szeptem. – Comment, monsieur Pierre, vous trouvez que 1'assassinat est grandeur d'âme?65 – rzekła mała księżna uśmiechając się i przysuwając do siebie robótkę. – Ach! Och! – odezwały się różne głosy. – Capital!66 – rzekł po angielsku książę Hipolit i jął uderzać się dłonią po kolanie. Wicehrabia tylko wzruszył ramionami. Pierre spojrzał tryumfalnie sponad okularów na słuchaczy. – Dlatego tak mówię – ciągnął desperacko – że Burbonowie uciekli przed rewolucją i pozostawili naród na łup anarchii, jeden Napoleon potrafił zrozumieć rewolucję i ujarzmił ją, toteż dla dobra powszechnego nie mógł się zawahać przed poświęceniem życia jednego człowieka. – Nie zechciałby pan przejść do tamtego stołu? – rzekła Anna Pawłowna, lecz Pierre nie odpowiadając ciągnął dalej. – Nie – mówił zapalając się coraz bardziej – Napoleon jest wielki, ponieważ stanął ponad rewolucją; zdławił jej nadużycia, a zachował wszystko, co dobre – równość obywateli, wolność słowa i druku – i tylko dlatego osiągnął władzę. – Tak, gdyby objąwszy władzę nie używał jej dla mordów, ale oddał ją prawowitemu królowi – powiedział wicehrabia – wówczas i ja bym go nazwał człowiekiem wielkim. – Nie mógłby tego zrobić. Lud dał mu władzę tylko po to, by go uwolnił od Burbonów, i dlatego, że widział w nim człowieka wielkiego. Rewolucja była wielką sprawą – ciągnął monsieur Pierre dając tym wyzywająco wtrąconym zdaniem wyraz swej wielkiej młodości i pragnieniu, by jak najrychlej wszystko wypowiedzieć. – Rewolucja i królobójstwo – to wielkie dzieła?... Ale... czy nie zechciałby pan przejść do tamtego stołu? – powtórzyła Anna Pawłowna. – Contrat social67 – rzekł wicehrabia uśmiechając się łagodnie. – Ja nie mówię o królobójstwie. Ja mówię o ideach. – Tak, idee grabieży, zabójstw i królobójstwa – znów przerwał ironiczny głos. – To były krańcowości, rozumie się, i nie one mają znaczenie; całe znaczenie polega na prawach człowieka, emancypacji od przesądów i równości obywateli. A te wszystkie idee Napoleon utrzymał w całej mocy. – Wolność i równość – rzekł lekceważąco wicehrabia, jak gdyby wreszcie zdecydował udowodnić poważnie temu młodzieńcowi całą niedorzeczność jego wywodów – to są tylko szumne słowa, które już dawno zostały skompromitowane. Któż nie kocha wolności i równości? Już Zbawiciel nasz głosił wolność i równość. Czyż po rewolucji ludzie stali się szczęśliwsi? Przeciwnie. Myśmy chcieli wolności, a Bonaparte ją zniszczył. Książę Andrzej spoglądał z uśmiechem to na Pierre'a, to na wicehrabiego, to na panią domu. W pierwszej chwili wybryk Pierre'a przeraził Annę Pawłownę – pomimo całego jej obycia, lecz kiedy zobaczyła, że wicehrabia nie traci zimnej krwi z powodu bluźnierstw wygłaszanych przez Pierre'a, i gdy się przekonała, że tych słów już nie można zatrzeć, zebrała siły i przyłączając się do wicehrabiego wpadła na mówcę. – Mais, mon cher monsieur Pierre68 – rzekła Anna Pawłowna – jakże można nazywać wielkim człowieka, który mógł skazać księcia, nawet po prostu człowieka, bez sądu i bez winy? 64  Boże! Mój Boże! Jak to... w morderstwie widzi pan wielkość duszy? 66 Świetnie! 67 Umowa społeczna. 65  19 – Zapytałbym – odezwał się wicehrabia – jak monsieur tłumaczy 18 Brumaire'a69 Czyż to nie oszustwo? C'est un escamotage, qui ne ressemble nullement à la manière d'agir d'un grand homme.70 – A jeńcy w Afryce, których pozabijał? – wtrąciła mała księżna. – To straszne! – I wzruszyła ramionami. – C'est un roturier, vous aurez beau dire71 – powiedział książę Hipolit. Monsieur Pierre nie wiedział, komu odpowiedzieć: spojrzał po wszystkich i uśmiechnął się. Uśmiech jego nie był podobny do uśmiechu innych ludzi, u których przechodzi on w nieuśmiech. Przeciwnie, kiedy Pierre się uśmiechał, to nagle, w jednym mgnieniu, znikała twarz poważna, a nawet nieco posępna, a zjawiała się inna – dziecięca, dobra, nawet głupkowata i jakby prosząca o przebaczenie. Wicehrabia, który go widział po raz pierwszy, od razu pojął, że ten jakobin nie jest taki straszny jak jego słowa. Wszyscy umilkli. – Czy państwo chcą, by odpowiadał wszystkim naraz? – rzekł książę Andrzej. – Poza tym w postępowaniu męża stanu trzeba odróżniać postępowanie osoby prywatnej od postępowania wodza czy władcy. Tak mi się zdaje. – Ma się rozumieć – podchwycił Pierre, ucieszony z pomocy. – Trzeba przyznać – ciągnął książę Andrzej – że Napoleon jako człowiek jest wielki na moście d'Arcole, w szpitalu w Jaffie, gdzie zadżumionym podaje rękę, ale... ale przecież są inne postępki, które trudno usprawiedliwić. Książę Andrzej pragnął widać złagodzić niezręczność słów Pierre'a; wstał zabierając się do odejścia i dał znak żonie. Nagle podniósł się książę Hipolit gestykulując i prosząc gości, aby się zatrzymali i usiedli, zaczął mówić: – Ah! aujourd'hui on m'a raconté une anecdote moscovi-te, charmante; il faut que je vous en régale. Vous m'excusez, vicomte, il faut que je raconte en russe. Autrement on ne sen-tira pas le sel de 1'histoire.72 I książę Hipolit zaczął mówić po rosyjsku z takim akcentem, jak mówią Francuzi, którzy z rok przebyli w Rosji. Wszyscy się zatrzymali: z takim ożywieniem i z takim naciskiem książę Hipolit żądał uwagi dla swej anegdoty. – W Moscou jest jedna pani, une dame. I ona jest bardzo skąpa. Musiała mieć dwa valets de pied za kareta... I bardzo duży wzrostem. To było w jej gust. I ona miała une femme de chambre73 jeszcze większy wzrostem. Ona powiedziała... Tutaj książę Hipolit zamyślił się kombinując widać z trudem. – Ona powiedziała... tak, ona powiedziała: „Dziewczyna (à la femme de chambre), wdziewaj livrée i pojedziem ze mną, za kareta, faire des visites.”74 Tu książę Hipolit parsknął i zaśmiał się znacznie wcześniej niż jego słuchacze, co wywołało niekorzystne dla narratora wrażenie. Jednak wiele osób, a wśród nich starsza dama oraz Anna Pawłowna, uśmiechnęło się. – Ona pojechała. Nagle się zrobiła mocna wiatr. Dziewczyna zgubiła kapelusz i długi włosy rozsypali się... Tu już nie mógł się dłużej powstrzymać i jął śmiać się urywanie i przez śmiech wyrzekł: 68  Ależ, drogi monsieur Pierre. 18 Brumaire'a według kalendarza republikańskiego (9 października) 1799 r. Napoleon po powrocie z wyprawy egipskiej obalił Dyrektoriat i utworzył Konsulat, przybierając tytuł pierwszego konsula. 70 To oszustwo, które niczym nie przypomina postępowania wielkiego człowieka. 71 To parweniusz, nie ma co mówić. 72 Ach, opowiedziano mi dzisiaj wspaniałą anegdotę moskiewską, muszę nią państwa uraczyć. Proszę wybaczyć, wicehrabio, ale muszę opowiadać po rosyjsku; inaczej zginie cały dowcip. 73 Lokajów... pokojówkę. 74 Liberię... składać wizyty. 69  20 – I cały świat się dowiedział... Na tym anegdota się skończyła. A choć nie można było pojąć, dlaczego książę ją opowiada i dlaczego trzeba było koniecznie opowiadać po rosyjsku, Anna Pawłowna oraz inni ocenili światową uprzejmość księcia Hipolita, który tak przyjemnie zakończył nieprzyjemne i nieuprzejme wystąpienie monsieur Pierre'a. Po anegdocie rozmowa się rozpadła na drobne, mało znaczące uwagi o przyszłym i o minionym balu, o spektaklu, o tym, kto gdzie się z kim spotka.  21 V Podziękowawszy Annie Pawłownie za jej charmante soirée75 goście zaczęli się rozchodzić. Pierre był niezgrabny. Tęgi i wzrostu wyższego niż przeciętny, barczysty, z ogromnymi czerwonymi rękami, nie potrafił – jak to się mówi – wejść do salonu, a tym bardziej wyjść, to znaczy powiedzieć przed wyjściem coś osobliwie przyjemnego. Poza tym był roztargniony. Wstając, zamiast swego kapelusza chwycił stosowany kapelusz z generalskim pióropuszem i dopóty go trzymał skubiąc kitę, dopóki generał nie poprosił o zwrot. Lecz całe to roztargnienie oraz nieumiejętność wejścia do salonu i prowadzenia rozmowy były okupione wyrazem dobroduszności, prostoty i skromności. Anna Pawłowna zwróciła się do niego i, z chrześcijańską dobrocią dając do zrozumienia, że wybacza mu jego wybryk, skinęła głową i rzekła: – Mam nadzieję, że pana jeszcze tu zobaczę, lecz mam również nadzieję, że zmienisz swe opinie, drogi monsieur Pierre. Kiedy mu to oświadczyła, on nic nie odpowiedział, tylko się skłonił i jeszcze raz okazał wszystkim swój uśmiech, który nic nie mówił, chyba jedno: „Opinie opiniami, a przecie widzicie, jaki ze mnie dobry, wspaniały chłopiec.” I wszyscy, również i Anna Pawłowna, mimowolnie to odczuli. Książę Andrzej wszedł do przedpokoju i podstawiając ramiona lokajowi, wkładającemu mu płaszcz, obojętnie przysłuchiwał się paplaninie swej żony z księciem Hipolitem, który również wszedł do przedpokoju. Książę Hipolit stał obok ładniutkiej brzemiennej księżny i uparcie przyglądał się jej przez lorgnon. – Proszę już iść, Annette, przeziębi się pani – mówiła mała księżna żegnając się z Anną Pawłowną. – C'est arrêté76 – dodała cicho. Anna Pawłowna już zdążyła pomówić z Lizą o zamierzonych swatach między Anatolem a szwagierką małej księżnej. – Liczę na panią, droga przyjaciółko – rzekła Anna Pawłowna również cicho – że napisze pani do niej i opowie mi, comment le père envisagera la chose. Au revoir.77 – I wyszła z przedpokoju. Książę Hipolit zbliżył się do małej księżny i pochyliwszy ku niej blisko swą twarz jął coś mówić półszeptem. Dwaj lokaje – jeden księżny, drugi księcia Hipolita – czekając, aż skończą rozmowę, stali z szalem i paltotem i przysłuchiwali się niezrozumiałej dla nich francuszczyźnie, ale z takimi minami, jak gdyby rozumieli, o czym się mówi, lecz nie chcieli tego okazać. Księżna, jak zawsze, mówiła z uśmiechem i słuchała śmiejąc się. – Bardzo się cieszę, że nie pojechałem do posła – mówił książę Hipolit. – Nudy... Piękny wieczór, prawda, piękny? – Powiadają, że bal będzie bardzo ładny – odpowiedziała księżna unosząc wargę z wąsikami. – Będą tam wszystkie ładne kobiety z towarzystwa. 75  Czarujący wieczór. To postanowione. 77 Jak ojciec będzie się zapatrywał na te sprawę. Do widzenia. 76  22 – Nie wszystkie, bo pani tam nie będzie; nie wszystkie – powiedział książę Hipolit śmiejąc się radośnie, a wyrwawszy szal lokajowi, że aż go popchnął, zaczął okrywać księżnę. Czy to przez niezręczność, czy też umyślnie (nikt by nie mógł tego rozpoznać), długo nie opuszczał rąk, chociaż szal był już narzucony. Zdawał się jak gdyby obejmować młodą kobietę. Ona, wciąż uśmiechnięta, z wdziękiem usunęła się, odwróciła i spojrzała na męża. Książę Andrzej oczy miał przymknięte: wydawał się zmęczony i senny. – Jesteś gotowa? – zapytał żonę omijając ją wzrokiem. Książę Hipolit pospiesznie wdział swój paltot, który mu wedle nowej mody opadał poniżej pięt, i plącząc się w nim, wybiegł na ganek za księżną, którą lokaj podsadzał do karety. – Princesse, au revoir!78 – wołał, a język mu się plątał, zarówno jak nogi. Księżna, zbierając suknię, sadowiła się w ciemnościach karety, jej mąż poprawiał szablę, książę Hipolit pod pretekstem pomagania przeszkadzał wszystkim. – Przepraszam, łaskawco – sucho, niecierpliwie zwrócił się po rosyjsku książę Andrzej do księcia Hipolita, który przeszkadzał mu przejść. – Czekam na ciebie, Pierre – rzekł i głos jego zabrzmiał tkliwie i delikatnie. Stangret ruszył i koła karety zagrzmiały. Książę Hipolit śmiał się urywanie stojąc na ganku i czekając na wicehrabiego, którego obiecał odwieźć do domu. – Eh bien, mon cher, votre petite princesse est très bien, très bien – oświadczył wicehrabia wsiadłszy do karety z Hipolitem. – Mais très bien. – Pocałował sobie koniuszki palców. – Et tout-à-fait Française.79 Hipolit prychnął i zaśmiał się. – Et savez-vous que vous êtes terrible avec votre petit air innocent – ciągnął wicehrabia. – Je plains le pauvre mari, ce petit officier, qui se donne des airs de prince régnant.80 Hipolit prychnął jeszcze raz i rzekł poprzez śmiech: – Et vous disiez que les dames russes ne valaient pas les dames françaises. Il faut savoir s'y prendre.81 Pierre przyjechał wcześniej, jako domownik wszedł do gabinetu księcia Andrzeja, zaraz wedle zwyczaju położył się na kanapie i wziąwszy z półki pierwszą z brzegu książkę (były to Pamiętniki Cezara), wsparty na łokciu, zaczął ją czytać od środka. – Coś ty narobił m-lle Scherer? Całkiem się teraz rozchoruje – rzekł książę Andrzej wchodząc do gabinetu i zacierając małe białe dłonie. Pierre okręcił się całym ciałem, aż zaskrzypiała kanapa, zwrócił do księcia Andrzeja ożywioną twarz, uśmiechnął się i machnął ręką. – Tak, ten l'abbé jest bardzo interesujący, ale pojmuje sprawę nie tak, jak trzeba... Według mnie, wieczysty pokój jest możliwy, ale nie potrafię tego wypowiedzieć... Tylko że nie przez równowagę polityczną... Książę Andrzej, widać, nie interesował się tymi abstrakcyjnymi rozmowami. – Mon cher,82 nie można wszędzie i wszystkim mówić tego, co tylko myślisz. No cóż, zdecydowałeś się wreszcie na coś? Czym zostaniesz – kawalergardem czy dyplomatą? – zapytał książę Andrzej po chwili milczenia. Pierre usiadł na kanapie podwinąwszy nogi. – Proszę sobie wyobrazić, że ciągle jeszcze nie wiem. Nie podoba mi się ani to, ani tamto. – Ale trzeba się przecie na coś zdecydować. Ojciec twój czeka. 78  Księżno, do widzenia! No, mój drogi, pańska malutka księżna jest bardzo ładna, bardzo... Ale to bardzo ładna... I zupełnie jak Francuzka. 80 I wiesz, książę, jesteś straszny z tą swoją niewinną minką... Żal mi biednego męża, tego oficerka, który przybiera miny księcia krwi. 81 A pan mówił, że damy rosyjskie niewarte są Francuzek... Trzeba umieć się zabrać. 82 Mój drogi. 79  23 Pierre, mając lat dziesięć, został wysłany za granicę z guwernerem-księdzem, przebywał tam do dwudziestego roku życia. Kiedy powrócił do Moskwy, ojciec zwolnił l'abbé i rzekł do młodego człowieka: „Teraz jedź do Petersburga, rozejrzyj się i wybieraj. Zgadzam się na wszystko. Masz tu list do księcia Wasilia, a tu – pieniądze. Pisz o wszystkim, we wszystkim ci pomogę.” Pierre już od trzech miesięcy wybierał karierę i nic nie robił. Właśnie o tym wyborze mówił z nim książę Andrzej. Pierre tarł czoło. – On chyba musi być masonem – rzekł mając na myśli 1'abbé, którego widział na przyjęciu. – To wszystko banialuki – przerwał mu znowu książę Andrzej. – Pomówmy lepiej o rzeczy. Byłeś w gwardii konnej?... – Nie, nie byłem, ale przyszło mi coś do głowy, co chciałem księciu powiedzieć. Teraz jest wojna przeciw Napoleonowi. Gdyby to była wojna o wolność – zrozumiałbym, pierwszy bym wstąpił do wojska, ale pomagać Anglii i Austrii przeciw największemu człowiekowi świata – to niedobrze... Książę Andrzej tylko wzruszył ramionami słuchając dziecinnych słów Pierre'a. Dał do poznania, że na takie głupstwa nie można odpowiadać, istotnie, na to naiwne pytanie trudno było odpowiedzieć inaczej, niż odpowiedział książę Andrzej. – Gdyby wszyscy wojowali tylko zgodnie z przekonaniami, toby wojen nie było – rzekł. – I to byłoby pięknie – odpowiedział Pierre. Książę Andrzej uśmiechnął się. – Bardzo możliwe, że byłoby pięknie, ale tak nigdy nie będzie... – No, a dlaczego książę idzie na wojnę? – zapytał Pierre. – Dlaczego? Nie wiem. Tak trzeba. Poza tym idę... – przerwał. – Idę dlatego, że to życie, które tutaj prowadzę, to życie nie dla mnie!  24 VI  W sąsiednim pokoju zaszeleściła suknia kobieca. Książę Andrzej, jakby się ocknąwszy, otrząsnął się, a twarz jego przybrała ten sam wyraz, jaki miała w salonie Anny Pawłowny. Pierre spuścił nogi z kanapy. Weszła księżna. Była już w innej sukni, domowej, ale równie eleganckiej i świeżej. Książę Andrzej wstał i grzecznie przysunął jej fotel. – Myślę często, dlaczego – zaczęła księżna jak zawsze po francusku, pospiesznie i skrzętnie sadowiąc się w fotelu – dlaczego Annette nie wyszła za mąż? Jacyście wy wszyscy głupi, messieurs83, żeście się z nią nie ożenili. Wybaczcie mi, ale całkiem nie rozumiecie się na kobietach. Ale z pana dysputant, monsieur Pierre. – Z małżonkiem pani też ciągle dysputuję, nie rozumiem, dlaczego chce iść na wojnę – powiedział Pierre, bez żadnego skrępowania (tak zwykłego u młodego mężczyzny względem młodej kobiety) zwracając się do księżny. Księżna wzdrygnęła się. Widocznie słowa Pierre'a przejęły ją do głębi. – Ach, ja mówię to samo! – rzekła. – Nie rozumiem, stanowczo nie rozumiem, czemu mężczyźni nie mogą żyć bez wojny? Dlaczego my, kobiety, niczego nie chcemy, dlaczego nic nam nie potrzeba! No, bądźże pan sędzią. Ciągle mu powtarzam: tutaj jest adiutantem wujaszka, nader świetna pozycja. Wszyscy go znają, cenią. Niedawno słyszałam u Apraksinów, jak pewna dama pytała: „C'est ça le fameux prince André?” Ma parole d'honneur! 84 – zaśmiała się. – Wszędzie jest tak przyjmowany. Bardzo łatwo mógłby zostać fligiel-adiutantem. Wie pan, monarcha nader łaskawie z nim rozmawiał. Mówiłyśmy z Annette, że to bardzo łatwo można by urządzić. Jak pan myślisz? Pierre spojrzał na księcia Andrzeja, a zauważywszy, że rozmowa nie podoba się przyjacielowi, nic nie odpowiedział. – Kiedy książę jedzie? – zapytał. – Ah! ne me parlez pas de ce départ, ne m'en parlez pas. Je ne veux pas en entendre parler – zaczęła mówić księżna tym samym kapryśnie-filuternym tonem, jakim rozmawiała w salonie z Hipolitem, ale który wyraźnie mało pasował do domowego kółka, gdzie Pierre był jakby członkiem rodziny. – Dzisiaj, kiedy pomyślałam, że trzeba zerwać te wszystkie cenne stosunki... A zresztą, ty wiesz, Andre? – znacząco mrugnęła na męża. – J'ai peur, j'ai peur!85 – wyszeptała, a plecy jej drgnęły. Mąż patrzył na nią z takim wyrazem, jakby się zdziwił zauważywszy, że oprócz niego i Pierre'a jeszcze ktoś znajduje się w pokoju, jednak z chłodną grzecznością zwrócił się pytająco do żony: – Czegóż się boisz Lizo? Nie mogę zrozumieć – oświadczył. – Otóż to, wszyscy mężczyźni są egoistami. Wszyscy, wszyscy są egoistami! Dla swoich kaprysów. Bóg wie czemu, rzuca mnie, zamyka samą na wsi. 83  Panowie. To ten słynny książę Andrzej? Słowo honoru! 85 Ach, proszę; mi nie mówić o tym wyjeździe, proszę; nie mówić. Nic chcę o tym słyszeć... Boję się, boję! 84  25 – Z ojcem i siostrą, nie zapominaj – rzekł spokojnie książę Andrzej. – Wszystko jedno: samą, bez mych przyjaciół... I chce, żebym się nie bała. Ton jej był już zrzędzący, maleńka warga uniosła się nadając jej twarzy nie radosny, ale zwierzęcy, wiewiórczy wyraz. Umilkła, jakby uważając za niestosowne mówić wobec Pierre’a o ciąży, gdyż w tym właśnie tkwiła istota sprawy. – A przecież nie zrozumiałem, de quoi vous avez peur86 – powiedział wolno książę Andrzej nie spuszczając oczu z żony. Księżna poczerwieniała i rozpaczliwie zatrzepotała rękami. – Non, André, je dis que vous avez tellement, tellement changé...87 – Twój lekarz każe ci wcześniej kłaść się spać – oświadczył książę Andrzej. – Położyłabyś się. Księżna nic nie odpowiedziała, ale nagle jej krótka warga z wąsikami zadrgała; książę Andrzej wstał i wzruszywszy ramionami przeszedł się po pokoju. Pierre, zdumiony, patrzył naiwnie przez okulary to na niego, to na księżnę i poruszył się, jakby również chciał wstać, ale się rozmyślił. – Co mnie to obchodzi, że jest tutaj monsieur Pierre – rzekła nagle mała księżna i jej ładniutka twarz rozpłynęła się nagle w płaczliwym grymasie. – André, już dawno ci chciałam powiedzieć: dlaczegoś się tak zmienił dla mnie? Co ci zrobiłam? Odjeżdżasz do wojska, nie żal ci mnie. Za co? – Lise! – powiedział tylko Andrzej, lecz w tym słowie była i prośba, i pogróżka, a co najważniejsze – pewność, że żona sama pożałuje tych słów, ale ona ciągnęła spiesznie: – Traktujesz mnie jak chorą albo jak dziecko. Ja wszystko widzę. Czyś taki był pół roku temu? – Lise, proszę cię, przestań – powiedział książę jeszcze dobitniej. Pierre, którego ta rozmowa coraz bardziej poruszała, wstał i zbliżył się do księżny. Widać nie mógł znieść widoku łez i sam gotów był się rozpłakać. – Księżno, proszę się uspokoić. Wszystko to się pani wydaje, upewniam panią, że sam doświadczyłem... dlaczego... dlatego że... Przepraszam, obcy tu jest zbędny... Nie, proszę się uspokoić... Żegnam... Książę Andrzej przytrzymał go za rękę. – Nie, Pierre, poczekaj. Księżna jest tak dobra, że nie zechce mnie pozbawić przyjemności spędzenia wieczoru z tobą. – Tak, on myśli tylko o sobie – rzekła księżna nie wstrzymując łez gniewu. – Lise – rzekł oschle książę Andrzej tonem podniesionym do tego stopnia, który wskazuje, że cierpliwość została wyczerpana. Gniewny, wiewiórczy wyraz pięknej twarzyczki księżny zmienił się nagle w pociągający i wzbudzający współczucie wyraz lęku, spod rzęs spojrzała na męża swymi ślicznymi oczkami, a na jej twarzy ukazał się ów wyraz bojaźliwej skruchy, jaki miewa pies, szybko, ale słabo merdający spuszczonym ogonem. – Mon Dieu, mon Dieu!88 – rzekła księżna i zebrawszy ręką fałdy sukni podeszła do męża i pocałowała go w czoło. – Bonsoir, Lise 89 – powiedział książę wstając i uprzejmie, niby obcą, całując ją w rękę. Przyjaciele milczeli. Ani jeden, ani drugi nie zaczynał rozmowy. Pierre spoglądał na księcia Andrzeja, książę Andrzej pocierał czoło swą drobną ręką. – Chodźmy na kolację – rzekł z westchnieniem i wstając skierował się ku drzwiom.  86  Czego się boisz. Och, Andrzeju, jakeś ty się zmienił, jakeś się zmienił... 88 Mój Boże, mój Boże! 89 Dobranoc, Lizo. 87  26 Weszli do wytwornej jadalni, świeżo i bogato urządzonej. Wszystko, od serwet do srebra, porcelany i kryształów, miało na sobie owo osobliwe piętno nowości, jakie bywa w gospodarstwie młodego małżeństwa. W połowie kolacji książę Andrzej wsparł się na łokciach i, jak człowiek, któremu już dawno coś leży na sercu i który nagle postanowił wywnętrzyć się, zaczął mówić z wyrazem nerwowego rozdrażnienia, jakiego Pierre jeszcze nie widział u swego przyjaciela. – Nigdy, nigdy nie żeń się, mój drogi, radzę ci, nie żeń się dopóty, dopóki sobie nie powiesz, żeś zrobił wszystko, coś mógł, i dopóty aż nie przestaniesz kochać kobiety, którąś wybrał, dopóki jej nie przejrzysz, inaczej – popełnisz błąd okrutny i nie do naprawienia. Żeń się, kiedy już będziesz stary, niezdatny do niczego... Inaczej wszystko, co jest w tobie dobrego i wzniosłego, przepadnie. Wszystko rozproszy się w drobiazgach. Tak, tak, tak! Nie patrz na mnie z takim zdziwieniem. Jeśli spodziewasz się czegoś po sobie w przyszłości, to na każdym kroku będziesz czuł, że wszystko dla ciebie się skończyło, wszystko jest zamknięte z wyjątkiem salonu, gdzie może znajdziesz się na jednej stopie z nadwornym lokajem oraz idiotą... Co tam! Machnął ręką energicznie. Pierre zdjął okulary, wskutek czego twarz jego zmieniła się i w jeszcze większym stopniu wyrażała dobroć, i zdziwiony patrzył na przyjaciela. – Moja żona – ciągnął dalej książę Andrzej – to wspaniała kobieta. To jedna z tych rzadkich kobiet, z którymi można być spokojnym o swój honor, lecz Boże drogi, cóż dałbym teraz za to, żeby nie być żonatym! Mówię to tobie jedynemu i pierwszemu, ponieważ cię kocham. Mówiąc to książę Andrzej był jeszcze mniej niż przedtem podobny do tego Bołkońskiego, który, rozparty w fotelu u Anny Pawłowny, mrużąc oczy cedził przez zęby francuskie zdania. Jego pociągła twarz wciąż drgała nerwowym ożywieniem każdego mięśnia, oczy, w których przedtem ogień życia wydawał się zgaszony, teraz jaśniały promiennym, jasnym blaskiem. Widać było, że im bardziej zdawał się zazwyczaj apatyczny, tym energiczniejszy bywał w chwilach rozdrażnienia. – Nie rozumiesz, dlaczego to mówię – ciągnął. – Przecież to cała historia życia. Ty powiadasz, Bonaparte i jego kariera – rzekł, choć Pierre nie mówił wcale o Bonapartem. – Ty powiadasz, Bonaparte, ale kiedy Bonaparte pracował, kiedy krok za krokiem zmierzał do swego celu, był wolny, nie miał nic prócz swego celu i – osiągnął go. Lecz zwiąż się z kobietą, a stracisz wszelką swobodę – niczym skuty więzień. I wszystkie twoje nadzieje, siły, wszystko już tylko ciąży i udręcza cię żalem. Salony, plotki, bale, próżność, nicość – oto zaczarowane koło, z którego nie mogę się wydostać. Teraz idę na wojnę, wojnę największą ze wszystkich, które były, i nic nie umiem, do niczego się nie nadaję. Je suis très aimable et très caustique – ciągnął dalej książę Andrzej – i u Anny Pawłowny chętnie mnie słuchają. I to głupie towarzystwo, bez którego moja żona nie potrafi żyć, i te kobiety... Gdybyś mógł wiedzieć, jakie są toutes les femmes distinguées90, i w ogóle kobiety! Ojciec mój ma rację. Egoizm, próżność, tępota, nicość pod każdym względem – oto kobiety, kiedy się ukazują takimi, jakimi są naprawdę. Kiedy patrzysz na nie w towarzystwie, wydaje się, że to jest coś, a to nic, nic, nic! Tak, moje serce, nie żeń się, nie żeń – zakończył książę Andrzej. – Śmieszy mnie – rzekł Pierre – że książę s i e b i e, s i e b i e uważa za niezdatnego, a swoje życie – za życie zmarnowane. Przecie masz wszystko przed sobą, wszystko. A tymczasem... Nie powiedział, co t y m c z a s e m, lecz jego ton wskazywał, jak wysoko ocenia swego przyjaciela i jak wiele się po nim spodziewa w przyszłości. „Jak on może tak mówić?” – myślał Pierre. Pierre uważał księcia za wzór wszystkich doskonałości dlatego właśnie, iż książę Andrzej w najwyższym stopniu skupiał w sobie te wszystkie cechy, których brakowało Pierre'owi, a które można by najlepiej wyrazić pojęciem 90  Jestem bardzo miły i bardzo uszczypliwy... wszystkie dystyngowane kobiety.  27 – siła woli. Pierre zawsze podziwiał umiejętność, z jaką książę Andrzej spokojnie traktował różnego rodzaju ludzi, jego niezwykłą pamięć, oczytanie (książę wszystko czytał, wszystko wiedział, o wszystkim miał pojęcie), a przede wszystkim jego zdolność do pracy i uczenia się. Jeśli Pierre'a często uderzał w Andrzeju brak zdolności do marzycielskiego filozofowania (do czego Pierre był szczególnie skłonny), to nie widział w tym słabości, ale siłę. W najlepszych nawet przyjacielskich, niewymuszonych stosunkach pochlebstwo czy pochwała są niezbędne, jak smar niezbędny jest dla kół, aby się toczyły. – Je suis un homme fini91 – oświadczył książę Andrzej. – Po co mówić o mnie? Mówmy raczej o tobie – rzekł po chwili milczenia i uśmiechnął się do swych myśli, które go pocieszyły. Uśmiech ten momentalnie odbił się na twarzy Pierre'a. – A cóż o mnie mówić? – powiedział Pierre rozciągając usta w beztroskim, wesołym uśmiechu. – Cóżem to ja takiego? Je suis un bâtard! – i spurpurowiał nagle. Widać było, że zrobił wielki wysiłek, by to powiedzieć. – Sans nom, sans fortunę...92 Cóż, doprawdy... Ale nie powiedział, co doprawdy. – Na razie jestem wolny i jest mi dobrze. Tylko żadną miarą nie wiem, do czego się zabrać. Chciałem poważnie naradzić się z księciem. Książę Andrzej patrzył na niego dobrymi oczyma. Lecz w jego spojrzeniu przyjaznym i tkliwym widniała przecie świadomość własnej wyższości. – Jesteś mi drogi dlatego zwłaszcza, że w tym naszym świecie ty jeden jesteś żywym człowiekiem. Dobrze ci. Wybieraj, co chcesz, wszystko jedno. Wszędzie będziesz na swoim miejscu, pamiętaj tylko: przestań bywać u tych Kuraginów i prowadzić takie życie. To do ciebie nie pasuje: wszystkie owe hulanki, całe to huzarstwo i to wszystko... – Que voulez-vous, mon cher – rzekł Pierre wzruszając-ramionami – les femmes, mon cher, les femmes!93 – Nie rozumiem – odrzekł Andrzej. – Les femmes comme ii faut to co innego; ale les femmes Kuragina, les femmes et le vin94 – tego nie rozumiem! Pierre mieszkał u księcia Wasilia Kuragina i brał udział w hulaszczym życiu jego syna Anatola, tego właśnie, którego zamierzano dla poprawy ożenić z siostrą księcia Andrzeja. – Wiesz co, książę – oświadczył Pierre, jakby mu nieoczekiwanie przyszła do głowy szczęśliwa myśl – serio, już dawno o tym myślałem. Prowadząc takie życie, na nic się nie mogę zdecydować, nad niczym się zastanowić. Głowa boli, pieniędzy brak. Zapraszał mnie dzisiaj, nie pojadę. – Daj mi słowo honoru, że przestaniesz tam bywać! – Słowo honoru! Dochodziła już druga w nocy, kiedy Pierre wyszedł od swego przyjaciela. Była czerwcowa noc petersburska, noc bez ciemności. Pierre wsiadł do wynajętego powozu z zamiarem udania się do domu; lecz im był bliżej, tym bardziej czuł, że nie potrafi zasnąć tej nocy, przypominającej chyba wieczór albo ranek. Wzrok sięgał daleko w puste ulice. W drodze Pierre przypomniał sobie, że tego wieczora u Anatola miało się zebrać zwykłe towarzystwo graczy; po czym zwykle następowała pijatyka, kończąca się jedną z ulubionych rozrywek Pierre'a. „Dobrze by pojechać do Kuragina” – pomyślał. Lecz natychmiast przypomniał sobie słowo honoru, dane księciu Andrzejowi, że nie będzie bywał u Kuragina. Lecz natychmiast, co zawsze bywa z tymi, których nazywamy ludźmi bez charakteru, tak namiętnie zapragnął jeszcze raz zaznać tego dobrze mu znanego hulaszczego życia, że postanowił jechać. I zaraz przyszła mu do głowy myśl, że dane słowo nic nie znaczy, gdyż zanim 91  Jestem człowiekiem skończonym. Jestem bękartem!... Bez nazwiska, bez majątku... 93 Cóż chcesz, mój drogi... kobiety, kobiety! 94 Przyzwoite kobiety... kobiety... kobiety i wino. 92  28 dał słowo księciu Andrzejowi, dał je także księciu Anatolowi, że będzie u niego, wreszcie pomyślał, że te wszystkie słowa honoru to rzecz umowna, nie mająca żadnego określonego znaczenia, szczególnie jeśli wziąć pod uwagę, że być może jutro umrze albo stanie się z nim coś tak niezwykłego, że wszystko honorowe i niehonorowe przestanie istnieć. Tego rodzaju rozważania, niweczące jego decyzje i projekty, często nachodziły Pierre'a. Pojechał do Kuragina. Zajechawszy przed ganek dużego domu przy koszarach gwardii konnej, w którym mieszkał Anatol, wszedł na oświetlony ganek, na schody, potem w otwarte drzwi. W przedpokoju nie było nikogo; poniewierały się puste butelki, płaszcze, kalosze; pachniało winem, dobiegała oddalona rozmowa i krzyki. Gra i kolacja już się skończyły, ale goście jeszcze się nie rozjeżdżali. Pierre zrzucił płaszcz i wszedł do pierwszego pokoju, gdzie stały resztki kolacji, a jeden z lokajów, sądząc, że nikt go nie widzi, dopijał ukradkiem ze szklanek. Z trzeciego pokoju słychać było harmider, śmiechy, krzyki znajomych głosów i ryk niedźwiedzia. Ośmiu młodych ludzi skupiło się z przejęciem koło otwartego okna. Trzech szamotało się z młodym niedźwiedziem, którego jeden z nich ciągnął na łańcuchu strasząc nim drugiego. – Stawiam sto na Stevensa! – krzyczał jeden. – Uważaj, nie podtrzymuj! – krzyczał drugi. – Ja na Dołochowa! – krzyczał trzeci. – Kuragin, przecinaj! – No, zostawcie Miszkę95 tu chodzi o zakład! – Duszkiem, inaczej przegrana! – krzyczał czwarty. – Jakub! Dawaj butelkę, Jakub! – wolał sam gospodarz, wysoki, piękny mężczyzna, stojący w środku ciżby, tylko w cienkiej koszuli, rozpiętej na piersiach. Poczekajcie, panowie! Oto i Pietrusza, drogi przyjaciel – zwrócił się do Pierre'a. Głos inny, człowieka niewielkiego wzrostu, z jasnoniebieskimi oczyma, szczególnie zdumiewający trzeźwym brzmieniem wśród tych wszystkich pijackich głosów, zawołał od okna: – Chodź tutaj, przetnij zakład! – Był to Dołochow, oficer Siemionowskiego pułku, zawołany gracz i pojedynkowicz, mieszkający razem z Anatolem. Pierre uśmiechał się, wesoło spoglądając dokoła. – Nic nie rozumiem. O co chodzi? – zapytał. – Czekajcie, on nie jest pijany. Daj butelkę – powiedział Anatol i podszedł do Pierre'a wziąwszy ze stołu szklankę. – Przede wszystkim – pij. Pierre zaczął pić szklankę za szklanką i patrząc na pijanych gości, którzy znowu stłoczyli się przy oknie, przysłuchiwał się ich rozmowie. Anatol nalewał mu wino i opowiadał, że Dołochow założył się z obecnym tutaj marynarzem Stevensem, Anglikiem, że on, Dołochow, wypije butelkę rumu siedząc na oknie drugiego piętra, z nogami spuszczonymi na zewnątrz. – No, wypij że do dna! – rzekł Anatol podając Pierre'owi ostatnią szklankę. – Bo nie puszczę! – Nie, nie chcę – odrzekł Pierre i odsunąwszy Anatola podszedł do okna. Dołochow trzymał Anglika za rękę i jasno, dobitnie wymieniał warunki zakładu, zwracając się przeważnie do Anatola i do Pierre'a. Dołochow był średniego wzrostu, kędzierzawy, z jasnymi niebieskimi oczyma. Miał dwadzieścia pięć lat. Nie nosił wąsów, podobnie jak wszyscy oficerowie piechoty, toteż usta, najbardziej uderzający rys jego twarzy, były całe widoczne. Linia tych ust była nadzwyczaj delikatnie wygięta. Środek górnej wargi ostrym klinem energicznie opadał na silną wargę dolną, a w kątach ust formowało się ustawicznie coś w rodzaju dwóch uśmiechów, po jednym z każdej strony, wszystko to razem, szczególnie w połączeniu z twardym, czelnym a rozumnym spojrzeniem, sprawiało takie wrażenie, że twarzy tej niepodobna było nie zauważyć. Dołochow 95  Chodzi tu o niedźwiedzia, o którym mowa poprzednio. Miszka – popularna w Rosji nazwa niedźwiedzia.  29 nie był człowiekiem majętnym, nie miał żadnych stosunków, a choć Anatol tracił dziesiątki tysięcy, Dołochow mieszkając z nim potrafił przyjąć taką postawę, że zarówno Anatol, jak i wszyscy znajomi bardziej szanowali Dołochowa niż Anatola. Dołochow grał we wszystkie gry i prawie zawsze wygrywał. Choćby najwięcej wypił, nigdy nie tracił jasności umysłu. W owych czasach zarówno Kuragin, jak i Dołochow byli znakomitościami w petersburskim świecie wisusów i hulaków. Przyniesiono butelkę rumu, dwaj lokaje z widocznym pośpiechem, wystraszeni radami i krzykami otaczających ich panów, wyłamywali ramę, która nie pozwalała usiąść na zewnętrznym spadzistym parapecie. Anatol ze zwycięską miną podszedł do okna. Miał ochotę coś połamać. Odepchnął lokajów i szarpnął za ramę, ale rama się nie poddawała. Wybił szybę. – Nuże, siłaczu – zwrócił się do Pierre'a. Pierre ujął za poprzeczkę, szarpnął dębową ramę łamiąc ją i wyrywając z trzaskiem. – Wywalcie wszystko, bo jeszcze pomyślą, że się trzymam – rzekł Dołochow. – Anglik przechwala się... co?... Dobrze?... – mówił Anatol. – Dobrze – oświadczył Pierre patrząc na Dołochowa, który wziął butelkę rumu do ręki i zbliżył się do okna, przez które widać było jaśniejące niebo i odblask zorzy porannej, zlewającej się z zorzą wieczorną. Dołochow z butelką rumu w ręku wskoczył na okno. – Słuchać! – krzyknął stojąc na parapecie i zwracając się w stronę pokoju. Wszyscy umilkli. – Idę o zakład (mówił po francusku, żeby go Anglik zrozumiał, ale mówił tym językiem nie bardzo dobrze). – Zakładam się o pięćdziesiąt imperiałów – a może pan chce o sto? – dodał zwracając się do Anglika. – Nie, pięćdziesiąt – odrzekł Anglik. – Dobrze, o pięćdziesiąt imperiałów, że wypiję całą butelkę rumu nie odejmując jej od ust, wypiję siedząc za oknem na tym miejscu (nachylił się i pokazał pochyły występ ściany za oknem) i nie trzymając się niczego... Tak?... – Bardzo dobrze – rzekł Anglik. Anatol zwrócił się do Anglika, ujął go za guzik fraka i patrząc na niego z góry (Anglik był niskiego wzrostu) zaczął po angielsku powtarzać mu warunki zakładu. – Poczekaj! – krzyknął Dołochow stukając butelką po oknie, by zwrócić na siebie uwagę. – Poczekaj, Kuragin, słuchajcie. Jeśli ktoś zrobi to samo, to ja płacę sto imperiałów. Rozumiecie? Anglik kiwnął głową, nie dając jednak do zrozumienia, czy zamierza przyjąć ten nowy zakład. Anatol nie puszczał Anglika, a mimo że ten kiwaniem dawał poznać, iż wszystko zrozumiał. Anatol tłumaczył mu na angielski słowa Dołochowa. Młody szczupły chłopak, lejbhuzar, który zgrał się tego wieczora, wszedł na okno, wychylił się i popatrzył w dół. – U!... u!... u!... – wyrzekł patrząc za okno na kamienny chodnik. – Baczność! – krzyknął Dołochow i ściągnął z okna oficera, który zaczepiając się ostrogami niezręcznie zeskoczył do pokoju. Dołochow postawiwszy butelkę na parapecie, żeby wygodniej było po nią sięgnąć, ostrożnie i powoli wszedł na okno. Spuściwszy nogi i wparłszy się obiema rękami w krawędzie okna, upatrzył miejsce, usiadł, opuścił ręce, przesunął się na prawo, na lewo i sięgnął po butelkę. Anatol przyniósł dwie świece i postawił je na parapecie, choć było już całkiem widno. Plecy Dołochowa w białej koszuli i jego kędzierzawa głowa były oświetlone z obu stron. Wszyscy stłoczyli się przy oknie. Anglik stał na przedzie. Pierre uśmiechał się i nic nie mówił. Jeden z obecnych, starszy niż inni z twarzą przestraszoną i gniewną wysunął się nagle do przodu i chciał schwycić Dołochowa za koszulę.  30 – Panowie, to głupota, zabije się na miejscu – rzekł ów rozsądniejszy człowiek. Anatol powstrzymał go. – Nie ruszaj, przestraszysz go i zabije się. No?... A wtedy co?... No?... Dołochow odwrócił się, poprawiając swą pozycję, i znowu wparł się rękami. – Jeśli jeszcze kto będzie się tu do mnie pchał – oznajmił cedząc słowa przez zaciśnięte cienkie wargi – to go zaraz spuszczę tam. No!... Powiedziawszy „no!” znowu się obrócił, zwolnił ręce, wziął butelkę, podniósł ją do ust, odchylił głowę do tyłu i dla równowagi wyrzucił do góry wolną rękę. Jeden z lokajów, który zaczął sprzątać zastawę zatrzymał się zgięty i nie spuszczał oczu z okna i pleców Dołochowa. Anatol stał wyprostowany z wytrzeszczonymi oczyma. Anglik wydąwszy wargi spoglądał z boku. Ten, który powstrzymywał Dołochowa, uciekł w kąt pokoju i położył się na kanapie twarzą do ściany. Pierre zasłonił oczy, słaby uśmiech pozostał na jego twarzy, która teraz wyrażała zgrozę i przerażenie. Wszyscy milczeli. Pierre odjął ręce od oczu. Dołochow siedział ciągle w tej samej pozycji, tylko głowa była bardziej odchylona do tyłu, tak iż kędzierzawe włosy na karku dotykały kołnierza koszuli, a ręka z butelką wznosiła się coraz wyżej, drżąc z wysiłku. Butelka widocznie opróżniała się, unosząc się jednocześnie i przeginając głowę Dołochowa w tył. „Dlaczego tak długo?” – pomyślał Pierre. Wydało mu się, że minęło więcej niż pół godziny. Nagle Dołochow zrobił ruch plecami i ręka jego zadrżała nerwowo, drgnienie to wystarczyło, by poruszyć całe ciało, siedzące na spadzistym występie. Zwarł się cały, a jego ręce i głowa zadrżały z wysiłku jeszcze bardziej. Jedna ręka podniosła się, by uchwycić za parapet, ale znowu opadła. Pierre znowu zamknął oczy i powiedział sobie, że już nigdy ich nie otworzy. Nagle poczuł, że wszystko dokoła się poruszyło. Spojrzał. Dołochow stał na parapecie, twarz miał bladą i wesołą. – Pusta! Rzucił butelkę Anglikowi, który zręcznie ją pochwycił. Dołochow zeskoczył z okna. Mocno pachniało od niego rumem. – Wspaniale! Zuch! To mi zakład. Bodaj was wszyscy diabli! – krzyczano z różnych stron. Anglik wyjął sakiewkę i zaczął odliczać pieniądze. Dołochow był chmurny i milczący. Pierre wskoczył na okno. – Panowie! Kto chce się ze mną założyć? Zrobię to samo! – krzyknął nagle. – Ot co, nawet zakład jest niepotrzebny. Każ dać butelkę. Ja zrobię... każ dać. – A niechże, a niechże! – powiedział Dołochow uśmiechając się. – Czyś ty zwariował? Kto cię puści? Nawet na schodach kręci ci się w głowie – zaczęto mówić z różnych stron. – A ja wypiję, dawaj butelkę rumu! – wrzasnął Pierre, zdecydowanym pijackim gestem uderzając w krzesło i zaczął włazić na okno. Pochwycono go za ręce, lecz był tak silny, że daleko odrzucał każdego, kto się do niego zbliżył. – Nie, w ten sposób z nim się nie da rady – mówił Anatol. – Poczekajcie, oszukam go. Słuchaj, założę się z tobą, ale jutro, a teraz jedziemy do ***. – Jedziemy – wrzasnął Pierre – jedziemy!... I Miszkę bierzemy ze sobą. Złapał niedźwiedzia, objął go i podniósłszy zaczął kręcić się z nim po pokoju.  31 VII  Książę Wasilij dotrzymał obietnicy danej na wieczorze u Anny Pawłowny księżnie Drubeckiej, która go prosiła o wstawiennictwo za swym jedynakiem, Borysem. Przedstawiono sprawę monarsze i w drodze wyjątku Borys został przeniesiony do Siemionowskiego pułku gwardii w randze chorążego. Jednak nie otrzymał nominacji na adiutanta ani nie został odkomenderowany do Kutuzowa – pomimo wszystkich starań i podchodów Anny Michajłowny. Wkrótce po wieczorze u Anny Pawłowny Anna Michajłowna powróciła do Moskwy, prosto do swych bogatych krewnych Rostowów, u których zatrzymywała się będąc w Moskwie i u których wychowywał się od dziecka i spędzał tam całe lata jej ubóstwiany Borieńka, teraz właśnie z armii przeniesiony do gwardii jako chorąży. Gwardia już wyszła z Petersburga 10 sierpnia, a syn księżny, który pozostał w Moskwie,by się wyekwipować, miał ją dogonić w drodze do Radziwiłłowa. Rostowowie mieli dwie solenizantki Natalie: matkę i młodszą córkę. Bez przerwy od samego rana przyjeżdżały i odjeżdżały pojazdy, które przywoziły gratulujących na Powarską, do dużego, znanego w całej Moskwie domu hrabiny Rostow. Hrabina wraz ze starszą piękną córką siedziała w salonie w towarzystwie gości, którzy zmieniali się bezustannie. Hrabina była kobietą czterdziestopięcioletnią, o szczupłej twarzy typu wschodniego, najwidoczniej wycieńczoną macierzyństwem, gdyż miała dwanaścioro dzieci. Powolność jej ruchów i mowy, spowodowana brakiem sił, nadawała jej wygląd solidny i wzbudzający szacunek. Księżna Anna Michajłowna Drubecka, na prawach domownika, siedziała obok pomagając w przyjmowaniu gości i zabawianiu ich rozmową. Młodzież przebywała w dalszych pokojach, gdyż nie uważała za konieczne uczestniczyć w przyjmowaniu wizyt. Hrabia witał i odprowadzał gości, zapraszając wszystkich na obiad. – Ma chère czy mon cher96 – ma chère czy mon cher mówił do wszystkich bez wyjątku, bez najmniejszych odcieni, zarówno do ludzi stojących od niego wyżej, jak i niżej – bardzo, bardzo dziękuję w imieniu własnym oraz mych drogich solenizantek. Proszę nie zapominać i przybyć na obiad. Zrobisz mi przykrość, mon cher. Z całego serca proszę panią w imieniu całej rodziny, ma chère. – Słowa te powtarzał wszystkim bez wyjątku i z niezmiennym wyrazem pełnej, wesołej i czysto wygolonej twarzy, z jednako krzepkim uściskiem ręki i krótkimi ukłonami. Odprowadziwszy jednego gościa, hrabia wracał do tego czy do tej, którzy jeszcze byli w salonie; przysuwał fotel i z miną człowieka lubiącego i umiejącego używać życia, zuchowato rozstawiając nogi, z rękoma na kolanach, przechylając się znacząco, robił przypuszczenia co do pogody, dowiadywał się o zdrowie, czasami po rosyjsku, czasami kiepską, lecz bardzo pewną siebie francuszczyzną, i znowu z miną człowieka zmęczonego, lecz niezachwianego w wypełnianiu obowiązków gospodarza, odprowadzał gości, poprawiając rzadkie siwe włosy na łysinie, i znowu zapraszał ich na obiad. Czasami, wracając z przedpokoju, wchodził przez ogród zimowy i pokój kredensowy do dużej marmurowej sali, gdzie nakrywano stół na osiemdziesiąt osób, i patrząc na lokajów, roznoszących srebro i porcelanę, rozsta-  96  Moja droga... mój drogi.  32 wiających stoły i rozścielających wzorzyste lniane obrusy, przyzywał Dymitra Wasiliewicza, szlachcica, który prowadził wszystkie jego sprawy, i mówił: – Ano, Mitinka, pilnuj, żeby wszystko było dobrze. Tak, tak – mówił, z zadowoleniem patrząc na ogromny rozsunięty stół. – Najważniejsze to odpowiednia zastawa. Właśnie, właśnie... i wzdychając, zadowolony z siebie, znowu wracał do salonu. – Maria Lwowna Karagin z córką! – zameldował basem w drzwiach salonu olbrzymi lokaj hrabiny, towarzyszący jej w wyjazdach karetą. Hrabina pomyślała chwilę i zażyła tabaki ze złotej tabakierki z portretem męża. – Zadręczają mnie te wizyty – rzekła. – No, już ją ostatnią przyjmę... Bardzo napuszona... Proś – rzekła do lokaja smutnym głosem, jakby mówiła: „No, więc dobijajcie mnie!” Do salonu weszły, szeleszcząc sukniami, wysoka, otyła z dumnym wyrazem twarzy dama i jej okrągłolica, uśmiechnięta córeczka. – Chère comtesse, Il y a si longtemps... elle a été alitée, la pauvre enfant... au bal des Razoumovsky... et la comtesse Apraksine... j'ai été si hereuse... – rozlegały się ożywione głosy kobiece, wzajem sobie przerywając i zlewając się z szelestem sukien i hałasem przesuwanych krzeseł. Rozpoczęła się owa rozmowa, którą się wszczyna po to jedynie, aby przy pierwszej sposobności wstać, zaszeleścić sukniami, powiedzieć: „Je suis bien charmée, la santé de maman... et la comtesse Apraksine”97, i znowu zaszeleściwszy sukniami, przejść do przedpokoju, włożyć futro lub płaszcz i odjechać. Rozmowa zeszła na najważniejszą nowość miasta w owym czasie – chorobę znanego bogacza i pięknisia z czasów Katarzyny, starego hrabiego Bezuchowa, i na jego naturalnego syna Pierre'a, który tak niewłaściwie się zachował na wieczorze u Anny Pawłowny Scherer. – Bardzo mi żal biednego hrabiego – oświadczyła dama – zdrowie jego jest w tak złym stanie, a teraz to zmartwienie z powodu syna może go zabić! – A co takiego? – zapytała hrabina, jak gdyby nie wiedziała, o czym mówi dama, choć już z piętnaście razy słyszała o przyczynie zmartwienia hrabiego Bezuchowa. – Oto dzisiejsze wychowanie! – ciągnęła dalej dama. – Jeszcze za granicą ten młody człowiek pozostawiony był sam sobie, a teraz, powiadają, narobił w Petersburgu takich okropności, aż go policja stamtąd wydaliła. – Co pani mówi! – rzekła hrabina. – Źle dobierał sobie znajomości – wtrąciła księżna Anna Michajłowna. – Podobno syn księcia Wasilia, on i niejaki Dołochow wyrabiali Bóg wie co. I obaj na tym ucierpieli. Dołochow został zdegradowany na prostego żołnierza, a syn Bezuchowa – odesłany do Moskwy. Co do Anatola Kuragina – ojciec jakoś zatuszował. Ale i jego wydalono z Petersburga. – Ale co takiego oni mogli zrobić? – spytała hrabina. – To prawdziwi zbóje, osobliwie Dołochow – mówiła pani Karagin. – I to syn Marii Iwanowny Dołochow, godnej szacunku damy! Proszę sobie wyobrazić: wszyscy trzej wydostali skądsiś niedźwiedzia, wsadzili ze sobą do karety i powieźli do aktorek. Przybiegła policja, by ich uspokoić. A oni złapali rewirowego, przywiązali go plecami do grzbietu niedźwiedzia i wrzucili niedźwiedzia do Mojki; niedźwiedź płynie, a rewirowy na nim. – Ładną musiał mieć minę ten rewirowy, ma chère!– zawołał hrabia pękając ze śmiechu. – Ach, to straszne, hrabio! Z czego tu się śmiać? Lecz damy również śmiały się mimo woli. – Z trudem uratowano nieszczęśliwego – ciągnęła dama. – I to właśnie tak mądrze się zabawia syn hrabiego Kiriła Władimirowicza Bezuchowa! – dodała. – A mówiono, że jest tak dobrze wychowany i rozsądny. Oto do czego w końcu doprowadziło to zagraniczne wychowanie! Mam nadzieję, że mimo jego bogactwa tu nikt go nie będzie przyjmował. Chciano mi go przedstawić. Odmówiłam stanowczo: mam córki. 97  Już tak dawno, droga hrabino... była chora, biedactwo... na balu u Razumowskich... hrabina Apraksin... byłam taka szczęśliwa... Jestem zachwycona; zdrowie mamy... hrabina Apraksin.  33 – Dlaczego pani mówi, że ten młody człowiek jest tak bogaty? – zapytała hrabina odsuwając się od panien, które natychmiast udały, że nie słuchają. – Przecie hrabia ma tylko nieślubne dzieci. Zdaje się, że... i Pierre jest nieślubny. Przybyła dama machnęła ręką. – Myślę, że ma tych nieślubnych ze dwadzieścioro. Do rozmowy wmieszała się księżna Anna Michajłowna, widocznie pragnąc okazać swe stosunki i znajomość tego, co się dzieje w wielkim świecie. – Chodzi o to – rzekła znacząco i również półgłosem. – Reputacja hrabiego Kiriła Władimirowicza jest znana... Stracił rachubę swych dzieci, ale Pierre był jego ulubieńcom. – Jakiż to był piękny starzec – rzekła hrabina – jeszcze w zeszłym roku! Nigdym nie widziała piękniejszego mężczyzny. – Teraz bardzo się zmienił – powiedziała Anna Michajłowna. – Więc co to chciałam powiedzieć? – ciągnęła. – Przez żonę bezpośrednim spadkobiercą całego majątku jest książę Wasilij, ale ojciec bardzo kocha Pierre'a, zajmował się jego wychowaniem i napisał do monarchy... toteż, gdy umrze (a jest z nim tak źle, że spodziewają się tego lada chwila, nawet Lorrain przyjechał z Petersburga), nie wiadomo, komu dostanie się jego ogromny majątek: Pierre'owi czy księciu Wasiliowi. Czterdzieści tysięcy dusz i miliony! Wiem to bardzo dobrze, bo mówił mi o tym sam książę Wasilij. No i Kirił Władimirowicz wypada mi po matce cioteczno-ciotecznym wujkiem. Nawet podawał do chrztu Borię – dodała, jakby nie przypisując tej okoliczności żadnego znaczenia. – Wczoraj przybył do Moskwy książę Wasilij. Mówiono mi, że jedzie na rewizję – oznajmiła dama. – Tak, ale entre nous98 – rzekła księżna – to pretekst. Przyjechał właśnie do hrabiego Kiriła Władimirowicza, bo się dowiedział, że z nim tak źle. – A przecie, ma chère, to wspaniały figiel – odezwał się hrabia, a zauważywszy, że starsza z przybyłych pań go nie słucha, zwrócił się do panien. – Wyobrażam sobie, jak pyszną minę miał rewirowy. I pokazawszy, jak rewirowy machał rękami, znowu się zaśmiał, jak śmieją się ludzie, co zawsze dobrze jedli, a zwłaszcza pili, dźwięcznym basowym śmiechem, od którego trzęsło się jego tęgie ciało. – Więc prosimy do nas na obiad – oświadczył.  98  Między nami.  34 VIII  Nastało milczenie. Hrabina patrzyła na gości uśmiechając się przyjemnie i zresztą nie ukrywając, że bynajmniej nie będzie miała żalu, jeśli goście wstaną i odjadą. Córka przybyłej damy już poprawiała suknię i pytająco spoglądała na matkę, gdy nagle z sąsiedniego pokoju rozległa się ode drzwi bieganina, kroki męskie i kobiece, łomot potrąconego i przewróconego krzesła i do pokoju wbiegła trzynastoletnia dziewczynka trzymając coś w fałdach krótkiej muślinowej sukienki; zatrzymała się na środku pokoju. Widać było, że zapędziła się tak daleko znienacka, z rozmachu. W tej samej chwili ukazał się w drzwiach student w mundurze z malinowym kołnierzem, oficer gwardii, piętnastoletnia dziewczynka i tłusty, rumiany chłopiec w dziecinnej kurteczce. Hrabia zerwał się i kołysząc się rozłożył ręce, okalając dziewczynkę, która wbiegła – A tuś mi! – zawołał śmiejąc się – Solenizantka! Ma chère solenizantka! – Ma chère, il y a un temps pour tout99 – odezwała się hrabina udając surowość. – Rozpieszczasz ją, Elie – zwróciła się do męża. – Bonjour, ma chère, je vous félicite – rzekła dama. – Quelle délicieuse enfant100 – dodała zwracając się do matki. Czarnooka dziewczynka, z dużymi ustami, nieładna, lecz żywa, z odsłoniętymi dziecięcymi ramionkami, które od szybkiego biegu wysunęły się ze stanika, z czarnymi kędziorami odrzuconymi do tyłu, z obnażonymi cieniutkimi rączkami i malutkimi nóżkami w koronkowych pantalonikach i płytkich pantofelkach, była w tym miłym wieku, kiedy dziewczynka już nie jest dzieckiem, lecz dziecko jeszcze nie jest panienką. Wywinąwszy się ojcu podbiegła do matki i nie zwracając uwagi na jej surową reprymendę ukryła zaczerwienioną twarz w koronkach matczynej mantyli i zaśmiała się. Śmiała się z czegoś i tłumaczyła coś urywanie o lalce, którą wyjęła spod sukienki. – Widzi mama?... Lalka... Mimi... Widzi mama? I Natasza już więcej nie mogła mówić (wszystko wydawało się jej śmieszne). Upadła na matkę i roześmiała się tak głośno i dźwięcznie, że wszyscy, nawet afektowana dama, roześmieli się mimo woli. – No już idź, idź z tym swoim potworem! – powiedziała matka odpychając córkę z udanym gniewem. – To moja młodsza córka – zwróciła się do przybyłej. Natasza, odrywając na chwilę twarz od koronkowej mantylki matki, spojrzała na damę z dołu poprzez łzy śmiechu i znowu ukryła twarz. Dama, zmuszona do napawania się sceną rodzinną, uznała za właściwe wziąć w niej jakiś udział. – Powiedz, kochanie – rzekła zwracając się do Nataszy – kim jest dla ciebie ta Mimi? Pewno córka? Nataszy nie przypadł do gustu ton pobłażliwego zniżania się do dziecinnej rozmowy, z jakim dama zwróciła się do niej. Nic nie odpowiedziała, tylko poważnie popatrzyła na damę. 99  Moja droga, na wszystko jest czas. Dzień dobry, moja droga, winszuję ci... Jakie rozkoszne dziecko.  100  35 Tymczasem całe to młode pokolenie: Borys – oficer, syn księżny Anny Michajłowny, Mikołaj – student, starszy syn hrabiego, Sonia – piętnastoletnia krewniaczka hrabiego, i mały Pietrusza – najmłodszy syn, wszyscy ulokowali się w salonie i najwidoczniej starali się utrzymać w granicach przyzwoitości swe ożywienie i wesołość, jakimi jeszcze tchnął każdy rys ich twarzy. Widać było, że tam, w dalszych pokojach, z których przybiegli tak gwałtownie, prowadzono weselsze i przyjemniejsze rozmowy niż te w salonie, o miejskich ploteczkach, o pogodzie i hrabinie Apraksin. Od czasu do czasu spoglądali na siebie i z trudem powstrzymywali się od śmiechu. Obaj młodzi ludzie, i student, i oficer, przyjaciele z lat dziecinnych, byli rówieśnikami, obaj byli przystojni, ale niepodobni do siebie. Borys był wysokim, jasnowłosym młodzieńcem o regularnych i delikatnych rysach łagodnej, pięknej twarzy – Mikołaj był niewysoki, kędzierzawy, z otwartym wyrazem twarzy. Na jego górnej wardze ukazywał się czarny meszek, a w całym wyrazie twarzy malowała się porywczość i entuzjazm. Wchodząc do salonu Mikołaj poczerwieniał. Widać było, że szuka w myśli, co by powiedzieć, ale nie wie co, Borys, przeciwnie, od razu znalazł się właściwie i opowiedział spokojnie, żartobliwie, że lalkę Mimi znał już jako młodą dziewoję z nie uszkodzonym jeszcze noskiem, ale w ciągu pięciu lat, za jego pamięci, postarzała się i głowa jej pękła w poprzek czaszki. Opowiedziawszy to, spojrzał na Nataszę. Natasza odwróciła się, popatrzyła na młodszego brata, który ze zmrużonymi oczyma trząsł się od tłumionego śmiechu, i nie mogąc się dłużej powstrzymać, podskoczyła i wybiegła z pokoju tak szybko, jak tylko mogły ją unieść chyże nóżki. Borys nie roześmiał się. – Maman, zdaje mi się, że chciałaś również jechać. Czy kareta już potrzebna? – rzekł zwracając się z uśmiechem do matki. – Tak, idź, idź, każ zaprzęgać – odpowiedziała uśmiechając się. Borys cicho podszedł do drzwi i udał się za Nataszą, a gruby chłopczyk pobiegł za nimi, jakby zagniewany, że mu przeszkodzono w jego zajęciach.  36 IX  Z młodzieży, nie licząc starszej córki hrabiny (która była o cztery lata starsza od siostry i zachowywała się jak dorosła panna) oraz przybyłej damy i panienki, w salonie pozostał Mikołaj i Sonia, krewniaczka hrabiego. Sonia była szczuplutką, miniaturową bruneteczką, o miękkim spojrzeniu, ocienionym długimi rzęsami, gruby czarny warkocz dwukrotnie oplatał jej głowę; na twarzy, a szczególnie na obnażonych, szczupłych, lecz powabnych, muskularnych rękach i szyi, skóra miała żółtawy odcień. Płynnością ruchów, miękkością i elastycznością drobnych członków i nieco przebiegłym i powściągliwym sposobem bycia przypominała ładne, lecz jeszcze nie uformowane kociątko, które będzie kiedyś czarującą koteczką. Uważała widocznie za stosowne uśmiechem brać udział w ogólnej rozmowie; lecz jej oczy spoglądały mimo woli spod długich gęstych rzęs na udającego się do armii cousin101, spoglądały z takim dziewczęcym namiętnym uwielbieniem, że jej uśmiech ani przez chwilę nie mógł nikogo zwieść. Widać było, że koteczką przyczaiła się tylko po to, by jeszcze energiczniej skoczyć i poigrać ze swym cousin, gdy tylko, podobnie jak Borys i Natasza, wydostaną się z tego salonu. – Tak, ma chère – rzekł stary hrabia zwracając się do damy i wskazując na Mikołaja. – A więc jego przyjaciel Borys został mianowany oficerem, a on przez przyjaźń chce dotrzymać mu kroku: rzuca uniwersytet i mnie, starego; wstępuje do wojska, ma chère. A już miał przygotowaną posadę w archiwum. To mi przyjaźń, co? – rzekł hrabia pytająco. – Tak, mówią przecie, że wojna została wypowiedziana – oświadczyła dama. – Dawno już mówią – odpowiedział hrabia. – Znowu pogadają, pogadają i dadzą spokój. Ma chère, to mi przyjaźń! – powtórzył. – Idzie do huzarów. Dama, nie wiedząc, co odpowiedzieć, pokiwała głową. – Wcale nie z przyjaźni – odpowiedział poczerwieniały Mikołaj, opędzając się jakby przed hańbiącym oszczerstwem. – Wcale nie z przyjaźni, po prostu czuję powołanie do służby wojskowej. Obejrzał się na kuzynkę i na przybyłą pannę: obie patrzyły na niego z uśmiechem aprobaty. – Dziś będzie u nas na obiedzie Schubert, pułkownik Pawłogradzkiego pułku huzarów. Był tu na urlopie i zabiera Mikołaja ze sobą. Cóż robić? – rzekł hrabia wzruszając ramionami; mówił żartobliwie o sprawie, która najwidoczniej bardzo go trapiła. – Jużem papusiowi mówił, że jeśli papa nie chce mnie puścić, to zostanę – oświadczył syn. – Ale ja wiem, że prócz służby w wojsku do niczego jestem niezdatny; nie jestem dyplomatą ani urzędnikiem, bo nie potrafię ukrywać tego, co czuję – mówił spoglądając ciągle z kokieterią pięknego młodzieńca na Sonię i na przybyłą pannę. Koteczka wpijała się w niego oczami, jak gdyby każdej chwili gotowa była poigrać i ukazać całą swą kocią naturę.  101  Ciotecznego brata.  37 – No, dobrze, dobrze! – powiedział stary hrabia. – Ciągle się gorączkuje... To Bonaparte wszystkim głowę zawrócił, wszyscy o tym myślą, jak to on z porucznika skoczył na cesarza. No cóż, daj Boże – dodał nie dostrzegając drwiącego uśmiechu damy. Dorośli zaczęli rozmawiać o Bonapartem. Julie, córka pani Karagin, zwróciła się do młodego Rostowa: – Jaka szkoda, że w czwartek nie był pan u Archarowów. Nudziło mi się bez pana – oznajmiła uśmiechając się do niego tkliwie. Młody człowiek, któremu to pochlebiło, z kokieteryjnym uśmiechem młodości przysiadł się bliżej do uśmiechniętej Julie i zaczął z nią osobną rozmowę, nie dostrzegając zupełnie, iż ten jego mimowolny uśmiech nożem zazdrości kraje serce zaczerwienionej i sztucznie uśmiechającej się Soni. W czasie rozmowy spojrzał na nią. Sonia popatrzyła na niego namiętnie, gniewnie i, z trudem powstrzymując łzy w oczach, ze sztucznym uśmiechem na ustach wstała i wyszła z pokoju. Ożywienie Mikołaja zniknęło zupełnie. Doczekał pierwszej przerwy w rozmowie i zmieszany wyszedł z pokoju, by szukać Soni. – Jak to wszystkie sekrety tej młodzieży są szyte białymi nićmi! – odezwała się Anna Michajłowna wskazując na wychodzącego Mikołaja. – Cousinage – dangereux voisinage102 – dodała. – Tak – odrzekła hrabina, gdy znikł ów promień słońca, który przedostał się do salonu wraz z młodym pokoleniem, i jakby odpowiadając na pytanie, którego jej nikt nie zadał, a które stale ją nurtowało. – Ile przeniosło się cierpień, ile niepokoju się przeżyło, by móc teraz cieszyć się nimi! Ale i teraz, doprawdy, więcej obaw niż radości. Wciąż się człowiek boi, wciąż się boi! Jest to właśnie wiek tak niebezpieczny, zarówno dla dziewcząt, jak i dla chłopców. – Wszystko zależy od wychowania – oświadczyła dama. – Tak, ma pani rację – ciągnęła hrabina. – Dotychczas, dzięki Bogu, byłam przyjaciółką własnych dzieci i cieszę się ich całkowitym zaufaniem – mówiła hrabina powtarzając błąd wielu rodziców, mniemających, że dzieci ich nie mają przed nimi tajemnic. – Wiem, iż zawsze będę pierwszą confidente103 swych córek, że jeśli Nikoleńka z powodu żywości charakteru pozbytkuje (chłopiec nie może się obejść bez tego), to w każdym razie nie tak jak ci petersburscy panowie. – Tak, wspaniałe dzieciaki, wspaniałe – przytaknął hrabia, który wszelkie skomplikowane dla siebie kwestie rozstrzygał w ten sposób, że uznawał wszystko za wspaniałe. – Widzi pani! Zachciało mu się być huzarem! No i cóż pani chce, ma chère. – Co za miła istotka ta młodsza córeczka państwa – rzekła dama. – Iskra! – Tak, iskra – powiedział hrabia. – We mnie się wrodziła! A co za głos! Choć to moja córka, ale powiem szczerze, będzie z niej śpiewaczka, druga Salomoni. Przyjęliśmy dla niej nauczyciela Włocha. – Czy nie za wcześnie? Powiadają, że w tym okresie nauka jest szkodliwa dla głosu. – O nie, skądże za wcześnie! – odrzekł hrabia. – Czy to nasze matki nie wychodziły za mąż mając dwanaście, trzynaście lat? – Przecie ona już teraz jest zakochana w Borysie! Taka już jest – odezwała się hrabina; uśmiechała się powściągliwie, patrząc na matkę Borysa, i jakby odpowiadając na myśl, co ją zawsze absorbowała, ciągnęła dalej: – Widzicie państwo, gdybym ją trzymała surowo, zabraniała jej... Bóg wie, co by robili ukradkiem – hrabina miała na myśli, że całowaliby się – a tak, to znam każde jej słowo. Wieczorem sama do mnie przybiegnie i wszystko mi opowie. Może ją rozpieszczam, ale, doprawdy, to wydaje mi się lepsze. Starszą trzymałam krótko. – Tak, mnie zupełnie inaczej wychowywano – rzekła z uśmiechem ładna hrabianka Wiera. 102 103  Pokrewieństwo – niebezpieczeństwo. Powiernicą.  38 Lecz uśmiech nie upiększył, jak to zwykle bywa, twarzy Wiery; przeciwnie, twarz jej zrobiła się nienaturalna i dlatego nieprzyjemna. Starsza córka, Wiera, była ładna, niegłupia, uczyła się doskonale, była dobrze wychowana, miała przyjemny głos, wszystko, co powiedziała, było słuszne i na miejscu, a jednak – dziwna rzecz – wszyscy, i matka, i przybyła dama, spojrzeli na nią, jak gdyby się dziwiąc, dlaczego to powiedziała, i poczuli się niezręcznie. – Z pierwszymi dziećmi zawsze człowiek przesadza, chce zrobić z nich coś nadzwyczajnego – rzekła dama. – Nie ma co ukrywać, ma chère! Hrabianeczka przesadzała z Wierą – oświadczył hrabia. – No i cóż! A przecie udała nam się wspaniale – dodał, aprobująco mrugając na Wierę. Przybyłe panie wstały i odjechały obiecując przyjechać na obiad. – Cóż to za maniery! Siedziały i siedziały! – rzekła hrabina odprowadziwszy gości.  39 X  Natasza, opuściwszy salon, zaczęła biec, ale dobiegła tylko do ogrodu zimowego. Zatrzymała się w tym pokoju i, przysłuchując się rozmowie w salonie, czekała na wyjście Borysa. Już zaczynała tracić cierpliwość, tupnęła nóżką i zbierało jej się na płacz, że on nie przychodzi, gdy rozległy się nie za ciche, nie za szybkie – ale jak należy, kroki młodego człowieka. Natasza szybko wpadła między donice z kwiatami i schowała się. Borys zatrzymał się na środku pokoju, rozejrzał się, strzepnął ręką pyłek z rękawa munduru, podszedł do lustra i przyglądał się swej ładnej twarzy. Natasza przyczaiła się i wyglądając ze swej kryjówki czekała, co on będzie robił. Postał pewien czas przed lustrem, uśmiechnął się i zwrócił do wyjścia. Natasza chciała na niego zawołać, ale się rozmyśliła. „A niech szuka” – powiedziała do siebie. Zaledwie Borys wyszedł, gdy przez inne drzwi weszła Sonia, zaczerwieniona i przez łzy szepcąca coś gniewnie. Natasza powstrzymała pierwszy odruch, by podbiec do niej, i pozostała w swej kryjówce, i jak spod czapki-niewidki patrzyła, co się dzieje na świecie. Doznawała nowej, osobliwej rozkoszy. Sonia szeptała coś i spoglądała na drzwi do salonu. Wszedł Mikołaj. – Sonia! Co ci? Jakże można?... – mówił Mikołaj podbiegając do niej. – Nic, nic, proszę mnie zostawić. – Sonia załkała. – Nie, ale ja wiem, co! – Jeśli pan wiesz, to bardzo ładnie, idź sobie do niej. – Sooonia! Słóweczko! Jak można dla fantazji tak dręczyć mnie i siebie – mówił Mikołaj biorąc ją za rękę. Sonia nie wyrwała ręki i przestała płakać. Natasza wstrzymała oddech i bez ruchu, błyszczącymi oczyma spoglądała ze swej kryjówki. „Co teraz będzie?” – myślała. – Soniu! Świat mi niepotrzebny! Tyś jedna dla mnie wszystkim – mówił Mikołaj. – Dowiodę ci. – Nie lubię, kiedy tak mówisz. – No, już nie będę, przebacz mi, Soniu! – Przyciągnął ją do siebie i pocałował. „Ach, jak to ładnie” – pomyślała Natasza, a kiedy Sonia i Mikołaj wyszli z pokoju, poszła za nimi i zawołała do siebie Borysa. – Borys, proszę tu przyjść – powiedziała z miną znaczącą i przebiegłą. – Muszę panu powiedzieć pewną rzecz. Tutaj, tutaj – powiedziała i zaprowadziła go do ogrodu zimowego, na to samo miejsce, gdzie była ukryta między donicami. Borys szedł za nią uśmiechając się. – Co to za pewna rzecz? – zapytał. Zmieszana, rozejrzała się dokoła i spostrzegłszy porzuconą na donicy lalkę, wzięła ją na ręce. – Pocałuj lalkę – rzekła. Borys uważnym, pieszczotliwym wzrokiem patrzył na jej ożywioną twarz i nic nie odpowiadał. – Nie chcesz? No to chodź tutaj – powiedziała i weszła głębiej między kwiaty, i rzuciła lalkę. – Bliżej, bliżej! – szeptała. Chwyciła oficera za wyłogi, a na jej zarumienionej twarzy widać było uroczystą powagę i strach. – A mnie chcesz pocałować? – wyszeptała ledwo dosłyszalnie i patrzyła na niego spod oka, uśmiechając się i nieomal płacząc ze wzruszenia.  40 Borys poczerwieniał. – Jakaś ty śmieszna! – rzekł nachylając się ku niej i jeszcze bardziej się czerwieniąc, ale nic nie przedsiębrał i wyczekiwał. A ona wskoczyła nagle na donicę, tak iż była teraz wyższa od niego, objęła go obiema rękami, aż jej cienkie gołe rączki zwarły się powyżej jego szyi, i odrzuciwszy ruchem głowy włosy, pocałowała go w same usta. Prześliznęła się między doniczkami na drugą stronę i zatrzymała się ze spuszczoną głową. – Natasza – rzekł Borys – wiesz, że cię kocham, ale... – Jesteś we mnie zakochany? – przerwała mu Natasza. – Tak, zakochany, ale, proszę, nie róbmy tego, co teraz... Jeszcze cztery lata... Wtedy poproszę o twoją rękę. Natasza zastanowiła się. – Trzynaście, czternaście, piętnaście, szesnaście... – oświadczyła rachując na cieniutkich paluszkach. – Dobrze? Więc stało się? I uśmiech radości i spokoju rozjaśnił jej ożywioną twarz. – Stało się! – rzekł Borys. – Na zawsze? – spytała dziewczynka. – Do samej śmierci? I wziąwszy go pod rękę, powoli, z wyrazem szczęścia poszła z nim do bawialni.  41 XI  Hrabinę tak zmęczyły wizyty, że zabroniła przyjmować kogokolwiek; szwajcarowi nakazano, by wszystkich, którzy będą jeszcze przyjeżdżać z życzeniami, zapraszał koniecznie na obiad. Hrabina chciała pomówić w cztery oczy z przyjaciółką lat dziecinnych, księżną Anną Michajłowną, której od jej powrotu z Petersburga jeszcze na dobrą sprawę nie widziała. Anna Michajłowna ze swą zatroskaną a miłą twarzą przysunęła się bliżej do fotela hrabiny. – Będę z tobą zupełnie szczera – rzekła Anna Michajłowna. – Już mało nas, starych przyjaciół, pozostało! Dlatego tak bardzo cenię twoją przyjaźń. Anna Michajłowna popatrzyła na Wierę i zamilkła. Hrabina uścisnęła rękę przyjaciółki. – Wiero – rzekła hrabina zwracając się do starszej córki, nie kochanej widać. – Jakaś ty mało pojętna! Czy nie czujesz się tu zbyteczna? Idź do sióstr czy też... Piękna Wiera uśmiechnęła się wzgardliwie, nie odczuwając widocznie najmniejszej urazy. – Gdyby mi mateczka wcześniej to powiedziała, wyszłabym zaraz – oświadczyła i poszła do swego pokoju. Jednak, przechodząc koło bawialni, zauważyła, że tam przy dwóch okienkach siedziały symetrycznie dwie pary. Przystanęła i uśmiechnęła się pogardliwie. Sonia siedziała blisko Mikołaja, przepisującego dla niej własne wiersze, pierwsze w jego życiu. Borys i Natasza, siedzący przy drugim oknie, zamilkli, kiedy weszła Wiera. Sonia i Natasza spojrzały na Wierę z twarzami skruszonymi i uszczęśliwionymi. Widok tych zakochanych dziewczynek był wesoły i wzruszający, lecz, widać, nie wzbudził w Wierze przyjemnego uczucia. – Ile razy prosiłam cię, byś nie ruszał moich rzeczy – powiedziała. – Przecie masz swój pokój. – Zabrała Mikołajowi kałamarz. – Zaraz, zaraz – odpowiedział maczając pióro. – Wszystko musicie robić nie w porę – mówiła Wiera. – Wpadliście do salonu, aż się wszystkim wstyd za was zrobiło. Mimo że to, co mówiła Wiera, było całkowicie słuszne, a może właśnie dlatego, nikt jej nie odpowiadał, tylko cała czwórka wymieniła spojrzenia. Wiera, z kałamarzem w ręku, marudziła w pokoju. – Jakie wy możecie mieć sekrety w waszym wieku? Sekrety między Nataszą a Borysem i między wami – wszystko to głupstwa! – No a cóż cię to obchodzi, Wiero? – powiedziała Natasza cieniutkim głosikiem. Owego dnia była, jak widać, jeszcze lepsza i milsza dla wszystkich niż zazwyczaj. – Bo to głupie – odparła Wiera. – Wstyd mi za was. Cóż to za sekrety?... – Każdy ma swoje sekrety. My się nie wtrącamy do ciebie i do Berga – powiedziała Natasza unosząc się. – Myślę, że się nie wtrącacie dlatego – rzekła Wiera – że w moim postępowaniu nigdy nie może być nic złego. Ale powiem mateczce, jak ty traktujesz Borysa. – Natalia Iliniczna traktuje mnie bardzo dobrze – rzekł Borys. – Nie mogę narzekać – dodał.  42 – Daj spokój, Borysie, jesteś takim dyplomatą (słowo d y p l o m a t a było u dzieci w obiegu w pewnym specjalnym znaczeniu) aż nudne – powiedziała Natasza głosem obrażonym i drżącym. – Czemu się ona mnie czepia? Ty nigdy tego nie zrozumiesz – zwróciła się do Wiery – dlatego żeś nigdy nikogo nie kochała: ty nie masz serca, jesteś tylko madame de Genlis104 (to przezwisko, nadane Wierze przez Mikołaja, uważano za bardzo obraźliwe), dla ciebie największa przyjemność to robienie innym przykrości. Możesz kokietować Berga, ile ci się tylko podoba – rzekła szybko. – Ale chyba nie będę przy gościach biegać za młodym człowiekiem... – No, dopięła swego – wtrącił się Mikołaj. – Nagadała wszystkim nieprzyjemności i wszystkich rozstroiła. Chodźmy do dziecinnego pokoju. Wszyscy czworo, niczym stadko spłoszonych ptaków, wstali i wyszli z pokoju. – To mnie nagadano nieprzyjemności, a ja nikomu – powiedziała Wiera. – Madame de Genlis! Madame de Genlis! – odezwały się zza drzwi roześmiane głosy. Piękna Wiera, działająca na wszystkich tak drażniąco i nieprzyjemnie, uśmiechnęła się i, widać, wcale nie dotknięta tym, co jej powiedziano, podeszła do lustra, poprawiła szarfę i uczesanie. Patrząc na swą piękną twarz, stawała się, widać, jeszcze chłodniejsza i spokojniejsza. W salonie dalej ciągnęła się rozmowa. – Ach, chère – mówiła hrabina – i w moim życiu tout n'est pas rose. Alboż to nie widzę, że du train, que nous allons,105 nie na długo starczy nam majątku! A wszystkiemu winien ten jego klub i jego dobroć. A mieszkając na wsi, czy odpoczywamy? Teatry, polowania, Bóg wie co. Co tam jednak mówić o mnie! Jakżeś to wszystko urządziła? Często podziwiam cię, Annette, jak możesz, w twoim wieku, sama jedna pędzić pojazdem do Moskwy, do Petersburga, do wszystkich ministrów, do całej noblesy, i wiesz, jak z każdym postępować. Podziwiam cię. No i jak to urządziłaś? A ja tak nie potrafię. – Ach, serce – odpowiedziała Anna Michajłowna. – Nie daj Boże, byś miała poznać, jak ciężko jest być wdową, bez żadnego oparcia, i z synem, którego się kocha aż do szaleństwa. Wszystkiego się wtedy człowiek nauczy – ciągnęła z pewną dumą. – Mój proces mnie wiele nauczył. Jeśli muszę się widzieć z którymś z tych asów, piszę bilecik: „Princesse une telle106 pragnie się widzieć z takim to a takim”, i jadę. Sama, dorożką, choćby po dwa, trzy, nawet i cztery razy – dopóty, dopóki nie osiągnę tego, co chcę. Wszystko mi jedno, co o mnie pomyślą. – A kogoś prosiła o Borieńkę? – zapytała hrabina. – Przecież twój Borieńka jest już oficerem gwardii, gdy Nikołuszka dopiero junkrem. Nie ma kto o niego zabiegać. Kogożeś prosiła? – Księcia Wasilia. Był bardzo miły. Od razu się na wszystko zgodził, raportował monarsze – mówiła księżna Anna Michajłowna z zachwytem, całkiem zapomniawszy o tym poniżeniu, które zniosła, by osiągnąć cel. – Cóż, książę Wasilij postarzał się chyba? – zapytała hrabina. – Nie widziałam go od czasu naszych spektakli u Rumiancewów. Przypuszczam, że już o mnie zapomniał. Il me faisait la cour107 – przypomniała sobie hrabina z uśmiechem. – Zawsze taki sam – odpowiedziała Anna Michajłowna – uprzejmy, nadskakujący. Les grandeurs ne lui on pas tournè la tête du tout...108 „Żałuję, iż tak mało mogę zrobić dla pani, 104  Stefania Felicyta de Genlis (1746–1830), autorka dydaktycznych i moralnych powieści. Nie same są róże... przy naszym trybie życia. 106 Księżna taka to a taka. 107 Zalecał się do mnie. 108 Zaszczyty nie przewróciły mu w głowie... 105  43 droga księżno – powiada do mnie – proszę mi rozkazywać.” Tak, to wspaniały człowiek i dobry familiant. Wiesz przecie, Natalie, jak kocham syna. Nie wiem, czego bym nie zrobiła dla jego szczęścia. Lecz interesy moje są w tak kiepskim stanie – ciągnęła dalej Anna Michajłowna ze smutkiem i zniżając głos – w tak kiepskim stanie, że znalazłam się teraz w okropnej sytuacji. Mój nieszczęsny proces zjada wszystko, co mam, i nie posuwa się naprzód. Wyobraź sobie, że à la lettre109 jestem bez grosza, i nie wiem, za co wyekwipuję Borysa. – Wyjęła chusteczkę i rozpłakała się. – Potrzebuję pięciuset rubli, a mam jedynie dwudziestopięciorublową asygnatę. Znalazłam się w takiej sytuacji... Teraz cała moja nadzieja w hrabim Kirile Władimirowiczu Bezuchowie. Jeśli nie zechce wesprzeć swego chrześniaka – przecież trzymał Borię do chrztu – i nie zabezpieczy go jakoś, to wszystkie moje starania na nic: nie będę miała za co go wyekwipować. Hrabina wzruszyła się do łez i coś w milczeniu rozważała. – Może to i grzech – rzekła księżna – ale często tak myślę: oto hrabia Kirił Władimirowicz Bezuchow żyje samotnie... taki olbrzymi majątek... i po co on żyje? Życie jest dla niego ciężarem, a Boria dopiero zaczyna żyć. – Chyba zostawi coś Borysowi – rzekła hrabina. – Bóg wie, chère amie!110 Ci bogacze i magnaci to tacy egoiści. Ale ja mimo wszystko pojadę z Borysem do niego i powiem mu wprost, o co mi chodzi. Niech sobie ludzie o mnie myślą, co chcą, mnie naprawdę jest wszystko jedno, gdy od tego zależy los mego syna. – Księżna wstała. – Teraz jest druga, a do obiadu siadacie o czwartej. – Zdążę pojechać. Z manierami petersburskiej damy, umiejącej korzystać z okazji, Anna Michajłowna posłała po syna i razem z nim wyszła do przedpokoju. – Żegnaj, moje serce – rzekła do hrabiny, która odprowadzała ją do drzwi. – Życz mi powodzenia – dodała szeptem, żeby syn nie słyszał. – Księżna do hrabiego Kiriła Władimirowicza, ma chère? – zapytał hrabia wchodząc z jadalni do przedpokoju. – Jeśli mu lepiej, to proszę zaprosić Pierre'a do mnie na obiad. Przecie bywał u mnie i tańczył z moimi dziećmi. Koniecznie proszę go zaprosić, ma chère. Ano zobaczymy, jak się dziś popisze Taras. Mówi, że nawet hrabia Orłow nie dawał takich obiadów, jaki będzie u nas!  109 110  Dosłownie. Droga przyjaciółko!  44 XII Mon cher Boris111 – powiedziała księżna Anna Michajłowna do syna, kiedy kareta hrabiny Rostow, w której siedzieli, przejechała ulicę wyścieloną słomą i wjechała na rozległy dziedziniec domu hrabiego Kiriła Władimirowicza Bezuchowa. – Mon cher Boris – rzekła matka wysuwając rękę spod starej salopy i nieśmiałym, pieszczotliwym ruchem kładąc ją na ręce syna – bądź miły, bądź uprzejmy. Hrabia Kirił Władimirowicz jest przecież twoim chrzestnym ojcem i od niego zależy twój dalszy los. Pamiętaj o tym, mon cher, i bądź tak miły jak ty to potrafisz... – Gdybym wiedział, że z tego wyniknie coś poza upokorzeniem... – odpowiedział syn zimno. – Ale obiecałem mamie i robię to dla mamy. Mimo że czyjaś kareta stała u podjazdu, szwajcar przyjrzawszy się matce i synowi (którzy, nie każąc się meldować, weszli prosto do oszklonej sieni między dwoma szeregami posągów w niszach), popatrzył znacząco na zniszczoną salopkę i zapytał, kogo sobie życzą widzieć: księżniczki czy hrabiego. A kiedy się dowiedział, że hrabiego, oznajmił, iż jaśnie oświecony pan dziś ma się gorzej i że jaśnie oświecony pan nikogo nie przyjmuje. – Możemy odjechać – rzekł syn po francusku. – Mon ami!112 – powiedziała matka błagalnym głosem i znów dotknęła ręki syna, jakby to dotknięcie mogło go uspokajać lub pobudzać. Borys umilkł i, nie zdejmując płaszcza, pytająco spojrzał na matkę. – Kochaneczku – tkliwym głosikiem rzekła Anna Michajłowna do szwajcara – ja wiem, że hrabia Kirił Władimirowicz jest bardzo chory... właśnie dlatego przyjechałam... jestem jego krewną... Nie będę go niepokoić, kochaneczku... Chciałabym się tylko zobaczyć z księciem Wasiliem Siergiejewiczem: przecie on tu się zatrzymał. Bądź tak dobry, zamelduj mnie. Szwajcar ponuro pociągnął sznur od dzwonka na piętro i odwrócił się. – Księżna Drubecka do księcia Wasilia Siergiejewicza – krzyknął do lokaja, który w pończochach, pantoflach i fraku zbiegł z piętra i wyglądał spoza poręczy podestu. Matka poprawiła fałdy swej farbowanej jedwabnej sukni, przejrzała się w dużym weneckim zwierciadle w ścianie i w swych przydeptanych trzewikach śmiało ruszyła na górę po wyścielonych dywanem schodach. – Mon cher, vous m'avez promis 113 – znowu zwróciła się do syna pobudzając go dotknięciem ręki. Syn, spuściwszy oczy, szedł spokojnie za nią. Weszli do sali, z której jedne drzwi prowadziły do pokojów przeznaczonych dla księcia Wasilia. Akurat wtedy, kiedy matka i syn znalazłszy się na środku pokoju zamierzali spytać o drogę starego służącego, który zerwał się na ich widok, w jednych drzwiach poruszyła się brązowa klamka i wyszedł książę Wasilij – w futerku krytym aksamitem, z jedną gwiazdą orderową, 111  Borieńka. Mój kochany! 113 Mój drogi, przyrzekłeś mi. 112  45 po domowemu – odprowadzając pięknego czarnowłosego mężczyznę. Tym mężczyzną był znakomity petersburski doktor Lorrain. – C'est donc positif?114 – pytał książę. – Mon prince, „errare humanum est”, mais...115 – odpowiedział doktor grasejując i z francuska wymawiając łacińskie słowa. – C'est bien, c'est bien...116 Zauważywszy Annę Michajłownę z synem, książę Wasilij pożegnał doktora ukłonem i w milczeniu, lecz z pytającą miną zbliżył się do nich. Syn dostrzegł, że w oczach matki odbił się nagle głęboki smutek, i uśmiechnął się lekko. – Tak, książę, w jakich to smutnych okolicznościach się spotykamy... Jakże nasz drogi chory? – zapytała, jakby nie dostrzegając chłodnego, znieważającego spojrzenia, które na nią skierował. Książę Wasilij popatrzył na nią, a potem na Borysa pytająco-zdumionym wzrokiem. Borys skłonił się grzecznie. Książę Wasilij, nie odpowiedziawszy na ukłon, zwrócił się do Anny Michajłowny i na jej pytanie odpowiedział ruchem głowy i warg, który oznaczał mało nadziei dla chorego. – Czyżby? – zawołała Anna Michajłowna. – Ach, to straszne! Straszne, gdy się pomyśli... To mój syn – dodała wskazując Borysa. – Chciał sam podziękować księciu. Borys jeszcze raz ukłonił się z szacunkiem. – Wierzaj mi, książę, że serce matki nigdy nie zapomni, co książę dla nas zrobiłeś. – Jestem rad, że mogłem pani zrobić przyjemność, droga Anno Michajłowno – rzekł książę Wasilij poprawiając żabot. Tu, w Moskwie, gestem i głosem okazywał swej protegowanej Annie Michajłownie znacznie większą wyniosłość niż w Petersburgu, na wieczorze u Annette Scherer. – Staraj się pan dobrze służyć i okazać się godnym – dodał surowo, zwracając się do Borysa. – Jestem rad... Czy jesteś tu na urlopie? – wybijał swym beznamiętnym tonem. – Czekam na rozkaz, jaśnie oświecony książę, by udać się na nowe stanowisko – odpowiedział Borys nie okazując ani urazy z powodu ostrego tonu, ani chęci wdania się w rozmowę, lecz z tak spokojnym szacunkiem, iż książę popatrzył na niego uważnie. – Mieszka pan z mamą? – Mieszkam u hrabiny Rostow – odrzekł Borys i znowu dodał: – jaśnie oświecony książę. – To ten Ilia Rostow, który ożenił się z Natalie Szynszyn – oznajmiła Anna Michajłowna. – Wiem, wiem – rzekł książę Wasilij swym monotonnym głosem. –Je n'ai jamais pu concevoir, comment Natalie s'est décidée à épouser cet ours malléché! Un personage complètement stupide et ridicule. Et joueur à ce qu'on dit.117 – Mais très brave homme, mon prince118 – zauważyła Anna Michajłowna uśmiechając się tkliwie, jak gdyby i ona wiedziała, że hrabia Rostow zasługuje na taką opinię, ale prosiła o litość dla biednego starca. – Co mówią doktorzy? – zapytała księżna po chwili milczenia. Na jej wypłakanym obliczu znowu pojawił się ogromny smutek. – Słaba nadzieja – oświadczył książę. – A ja tak pragnęłam raz jeszcze podziękować wujkowi za jego dobrodziejstwa dla mnie i dla Bori. C'est son filleul 119 – dodała takim tonem, jakby ta wiadomość mogła niezmiernie ucieszyć księcia Wasilia. 114  Więc to pewne? Mój książę, „błądzić jest rzeczą ludzką”, ale... 116 Dobrze, dobrze... 117 Nigdy nie mogłem pojąć, jak Natalie zdecydowała się wyjść za mąż za tego nieokrzesanego niedźwiedzia. Człowiek zupełnie głupi i śmieszny. W dodatku, jak mówią, gracz. 118 Ale to zacny człowiek, mój książę. 119 To jego chrześniak. 115  46 Książę Wasilij zamyślił się i nachmurzył. Anna Michajłowna zrozumiała, że obawia się znaleźć w niej rywalkę do spadku po hrabim Bezuchowie. Pospieszyła więc go uspokoić. – Gdyby nie moje szczere przywiązanie i oddanie dla wuja... – rzekła wymawiając to słowo ze szczególną pewnością siebie i niedbale. – Znam jego charakter – szlachetny, otwarty, ale przy nim są tylko księżniczki... A one jeszcze takie młode... – Pochyliła głowę i dodała szeptem: – Książę, czy on spełnił ostatni obowiązek? Jakże bezcenne są te ostatnie chwile! Przecie już gorzej być nie może, koniecznie należy go przygotować, skoro już tak źle z nim. Książę, my, kobiety – uśmiechnęła się subtelnie – zawsze wiemy, jak to należy powiedzieć. Koniecznie muszę go zobaczyć. Jakkolwiek będzie mi ciężko, lecz nawykłam już do cierpień. Książę widać zrozumiał; zrozumiał też podobnie jak na wieczorze u Anny Scherer, że trudno będzie odprawić Annę Michajłownę. – Oby ta wizyta nie okazała się dlań zbyt ciężka, chère Anna Michajłowna – rzekł. – Poczekamy do wieczora, doktorzy zapowiadają kryzys. – Ależ książę, w takiej chwili nie można czekać. Pen-sez, il y va du salut de son âme... Ah! c'est terrible, les devoirs d'un chrétien...120 Otworzyły się drzwi prowadzące do dalszych pokoi i weszła jedna z księżniczek – siostrzenic hrabiego. Twarz miała posępną i zimną, talię uderzająco długą, nieproporcjonalnie w stosunku do nóg. Książę Wasilij zwrócił się do niej. – No, jakże? – Ciągle tak samo. Cóż książę chce, ten gwar... –oświadczyła księżniczka spoglądając na Annę Michajłownę jak na nieznajomą. – Ach, chère, je ne vous reconnaissais pas – rzekła Anna Michajłowna z radosnym uśmiechem podchodząc do siostrzenicy hrabiego. – Je viens d'arriver et je suis à vous pour vous aider à soigner m o n o n c l e. J'imagine, combien vous avez souffert 121 – dodała ze współczuciem przewracając oczami. Księżniczka nic nie odpowiedziała, nawet się nie uśmiechnęła i zaraz wyszła. Anna Michajłowna zdjęła rękawiczki, rozsiadła się w fotelu, niczym na zdobytej pozycji, i zaprosiła księcia Wasilia, by siadł obok. – Borysie! – rzekła do syna i uśmiechnęła się. – Ja pójdę do hrabiego, do wuja, a ty, mon ami, idź póki co do Pierre'a i nie zapomnij przekazać mu zaproszenia Rostowów. Proszą go na obiad. Myślę, że chyba nie pojedzie – zwróciła się do księcia. – Przeciwnie – odrzekł książę, który widocznie stracił humor. – Je serais très content si vous me débarrassez de ce jeune homme...122 Siedzi tu. Hrabia ani razu nie zapytał o niego. Wzruszył ramionami. Sługa zaprowadził młodego człowieka na dół, a potem w górę innymi schodami, do Piotra.  120  Proszę pomyśleć, że przecie to chodzi o zbawienie jego duszy... Ach, to straszne, obowiązek chrześcijański... Ach, droga, nie poznałam cię... Przyjechałam, by wam pomóc pielęgnować mego wuja. Wyobrażam sobie, ileście wycierpiały. 122 Byłbym bardzo rad, gdyby pani uwolniła mnie od tego młodego człowieka... 121  47 XIII  Tak więc Pierre nie zdążył wybrać sobie kariery w Petersburgu i naprawdę został wydalony do Moskwy za awanturę. Historia, którą opowiadano u hrabiego Rostowa, była prawdziwa. Pierre brał udział w przywiązywaniu rewirowego do niedźwiedzia. Przyjechał kilka dni temu i jak zwykle zatrzymał się w domu ojca. Choć przypuszczał, że ta historia jest już znana w Moskwie i że panie, które otaczają jego ojca, zawsze mu nieżyczliwe, skorzystają z okazji, by wzbudzić gniew hrabiego, w dniu przyjazdu udał się do ojca. Wszedłszy do salonu, gdzie księżniczki przebywały zazwyczaj, przywitał panny siedzące przy krosienkach; jedna z nich czytała głośno książkę. Było ich trzy. Czytała najstarsza, z długą talią, schludna, surowa panna, ta sama, która wyszła do Anny Michajłowny; dwie młodsze, obie rumiane i ładniutkie, różniące się od siebie tylko tym, że jedna miała nad wargą pieprzyk, z którym jej było bardzo do twarzy, wyszywały na krosnach. Powitano Pierre'a niby nieboszczyka lub zadżumionego. Najstarsza księżniczka przerwała czytanie i w milczeniu patrzyła na niego przestraszonymi oczyma, młodsza, ta bez pieprzyka, przybrała dokładnie taką samą minę, najmłodsza, z pieprzykiem, o usposobieniu wesołym i skłonnym do śmiechu, pochyliła się nad krosienkami, aby ukryć uśmiech, wywołany zapewne mającą nastąpić sceną, której pocieszność przewidywała. Przeciągnęła w dół włóczkę, nachyliła się, jak gdyby wpatrując się we wzór, i z trudem powstrzymywała się od uśmiechu. – Bonjour, ma cousine – odezwał się Pierre. – Vous ne me reconaissez pas?123 – Zbyt dobrze poznaję kuzyna, zbyt dobrze. – Jak zdrowie hrabiego? Czy mógłbym go zobaczyć? – zapytał Pierre niezręcznie, jak zawsze, ale bez zmieszania. – Hrabia cierpi i fizycznie, i moralnie. Zdaje się, żeś postarał się o to, kuzynie, by mu przyczynić cierpień moralnych. – Czy mogę zobaczyć hrabiego? – powtórzył Pierre. – Hm!... Jeśli chcesz go zabić, kuzynie, naprawdę zabić, to możesz się z nim widzieć. Olgo, idź zobacz, czy bulion dla wujcia już gotów, wkrótce będzie pora – dodała, dając w ten sposób Pierre'owi do zrozumienia, że są zajęte, i zajęte właśnie uspokajaniem jego ojca, gdy tymczasem on najwidoczniej jest zajęty rozdrażnianiem go. Olga wyszła. Pierre postał chwilę, popatrzył na siostry i skłoniwszy się rzekł: – Pójdę do siebie. Kiedy będzie można, proszę mi powiedzieć. Wyszedł, a za nim rozległ się dźwięczny, lecz niezbyt głośny śmiech siostry z pieprzykiem. Nazajutrz przyjechał książę Wasilij i rozlokował się w domu hrabiego. Wezwał do siebie Pierre'a i powiedział: – Mon cher, si vous conduisez ici, comme à Petersbourg, vous finirez très mal; c'est tout ce que je vous dis.124 Hrabia jest bardzo, bardzo chory: nie powinieneś go wcale widywać. 123  Dzień dobry... Czy kuzynka mnie nic poznaje? Mój drogi, jeśli tutaj będziesz się tak prowadził jak w Petersburgu, to skończysz bardzo źle; to wszystko, co ci mam do powiedzenia.  124  48 Od tego czasu nikt Pierre'a nie niepokoił, a on cały dzień spędzał na górze sam, w swoim pokoju. W chwili gdy Borys wszedł do niego, Pierre spacerował po pokoju, od czasu do czasu zatrzymywał się w którymś kącie, robił groźne gesty w kierunku ściany, jak gdyby przebijając szpadą niewidzialnego wroga, i spoglądał surowo sponad okularów, po czym znowu rozpoczynał wędrówkę, mrucząc przy tym jakieś niezrozumiałe słowa i rozkładając ręce. – L'Angleterre a vécu – wyrzekł chmurząc się i wskazując na kogoś palcem. – M. Pitt comme traître à la nation et au droit des gens est condamné à...125 – Nie zdążył dokończyć wyroku na Pitta, wyobrażając sobie, że jest w tej chwili Napoleonem we własnej osobie i wraz ze swym bohaterem już odbył niebezpieczną przeprawę przez Pas-de-Calais i zdobył Londyn – gdy ujrzał wchodzącego młodego, zgrabnego i przystojnego oficera. Zatrzymał się. Pierre znał Borysa jako czternastoletniego chłopca i zupełnie go nie pamiętał, lecz nie bacząc na to, z właściwą sobie skwapliwą życzliwością ujął go za rękę i uśmiechnął się przyjacielsko. – Pan sobie mnie nie przypomina? – spokojnie, z miłym uśmiechem rzekł Borys. – Przyjechałem z mamą do hrabiego, ale zdaje się, że jest niezupełnie zdrów. – Tak, zdaje się, niezdrów. Wszystko go niepokoi – odparł Pierre usiłując przypomnieć sobie, kim jest ów młody człowiek. Borys czuł, że Pierre go nie poznaje, ale nie uważał za stosowne przedstawić się, i bez żadnego zmieszania patrzył mu prosto w oczy. – Hrabia Rostow prosił, by pan przyjechał dziś do niego na obiad – rzekł po chwili dość długiego i kłopotliwego dla Pierre'a milczenia. – A! Hrabia Rostow! – zaczął Pierre z radością. – To pan jest jego synem, Ilią? Proszę sobie wyobrazić, żem pana w pierwszej chwili nie poznał. Pamięta pan, jakeśmy z madame Jacquot jeździli na Worobiowe Góry?... Już dawno. – Pan się myli – odparł Borys bez pośpiechu, ze śmiałym i nieco drwiącym uśmiechem. – Jestem Borys, syn księżny Anny Michajłowny Drubeckiej. Rostow-ojciec ma na imię Ilia, a jego syn – Mikołaj. I żadnej madame Jacquot nie znałem. Pierre zatrzepotał rękami i potrząsnął głową, jakby opadły go komary albo pszczoły. – Ach, doprawdy, wszystko mi się poplątało. W Moskwie mam tylu krewnych! Pan jest Borys... tak. Tośmy się dogadali. Co pan myśli o ekspedycji bulońskiej?126 Źle będzie z Anglikami, jeśli Napoleon przeprawi się przez Kanał? Myślę, że ekspedycja jest bardzo możliwa. Byle Villeneuve nie pokpił sprawy! Borys nic nie wiedział o ekspedycji bulońskiej, nie czytał gazet i o admirale Villeneuve słyszał po raz pierwszy. – Tu w Moskwie jesteśmy bardziej zajęci proszonymi obiadami i plotkami niż polityką – odparł swym spokojnym, drwiącym tonem. – Nic o tym nie wiem i nic nie myślę. Moskwa przede wszystkim zajęta jest plotkami – ciągnął. – Teraz mówią o panu i o hrabi. Pierre uśmiechnął się swym poczciwym uśmiechem, jakby w obawie, że jego rozmówca powie coś takiego, czego by sam musiał żałować. Lecz Borys mówił dobitnie, jasno, oschle i patrzył mu prosto w oczy. – Moskwa nie ma nic innego do roboty, jak tylko plotkować – ciągnął. – Wszystkich zaprząta to, komu hrabia zostawi swój majątek, choć możliwe, iż przeżyje nas wszystkich, czego mu życzę z całego serca...  125  Koniec z Anglią... Pitt, jako zdrajca narodu i prawa narodów, zostaje skazany na... Mowa tu o Williamie Pitt młodszym (1759–1806), przeciwniku rewolucji francuskiej i nieubłaganym wrogu Napoleona, przeciw któremu utworzył trzy koalicje. Wskutek zwycięstw Napoleona handel brytyjski znajdował się w ruinie, i do tego właśnie, jak również i do antyrewolucyjnej działalności Pitta odnoszą się słowa Pierre’a. 126 Napoleon w r. 1805 zebrał w Boulogne Wielką Armię i planował wkroczenie do Anglii.  49 – Tak, to wszystko jest bardzo ciężkie – podjął Pierre – bardzo ciężkie. – Pierre ciągle się obawiał, że ten oficer wda się niebacznie w rozmowę dla niego samego kłopotliwą. – A panu się chyba wydaje – mówił Borys, lekko się rumieniąc, lecz nie zmieniając głosu i pozy – panu się chyba wydaje, że wszystkich zaprząta tylko to, by załapać coś od bogacza. „Tak to jest” – pomyślał Pierre. – A ja właśnie chciałem panu powiedzieć, żeby uniknąć nieporozumień, że pan się bardzo myli, jeśli zalicza mnie i moją matkę do tych ludzi. Jesteśmy bardzo biedni, lecz – mówię przynajmniej za siebie – właśnie dlatego, że pański ojciec jest bogaty, nie uważam się za jego krewniaka, i ani ja, ani moja matka o nic go nie będziemy prosić i nic od niego nie przyjmiemy. Pierre długo nie mógł zrozumieć, ale kiedy zrozumiał, zerwał się z kanapy, chwycił Borysa za rękę z właściwą sobie porywczością i niezręcznością i zaczerwieniony bardziej jeszcze niż Borys, zaczął mówić ze zmieszanym uczuciem wstydu i przykrości: – A to dziwne! Czyż ja... kto by to mógł pomyśleć?... Ja dobrze wiem... Lecz Borys znowu mu przerwał: – Cieszę się, że wszystko powiedziałem. Być może, panu jest nieprzyjemnie, proszę mi wybaczyć – rzekł uspokajając Pierre'a, zamiast być przez niego uspokojonym. – Mam jednak nadzieję, żem pana nie uraził. Mam zasadę, by wszystko mówić otwarcie... Co mam odpowiedzieć? Przyjedzie pan na obiad do Rostowów? Borys, jak widać, zrzuciwszy z siebie ciężki obowiązek, wybrnąwszy z kłopotliwej sytuacji i postawiwszy w niej kogo innego, znowu stał się całkiem miły. – Proszę posłuchać – odezwał się Pierre uspokajając się. – Zdumiewający z pana człowiek. To, coś pan powiedział, to dobrze, to bardzo dobrze. Oczywista, nie znasz mnie. Dawnośmy się nie widzieli... jeszcze jako dzieci... Możesz przypuszczać, że ja... Rozumiem pana, dobrze rozumiem. Ja bym tego nie zrobił, zabrakłoby mi na to odwagi, ale to bardzo piękne. Bardzom rad, żeśmy się poznali. – Dziwne – dodał po chwili milczenia – żeś pan żywił takie przypuszczenia! – Roześmiał się. – No, cóż! Poznamy się bliżej. Bardzo proszę – uścisnął Borysowi rękę. – Wiesz, jeszczem ani razu nie był u hrabiego. Nie wzywał mnie... Żal mi go jako człowieka... Ale co począć. – Sądzi pan, że Napoleon zdoła przeprawić armię? – zapytał Borys uśmiechając się. Pierre zrozumiał, że Borys pragnie zmienić temat, więc zgodnie z tym, zaczął rozważać plusy i minusy bulońskiego przedsięwzięcia. Wszedł lokaj wzywając Borysa do księżny. Księżna odjeżdżała. Pierre obiecał przyjechać na obiad, by bliżej poznać się z Borysem, mocno uścisnął mu rękę, serdecznie patrząc mu w oczy przez okulary... Po jego wyjściu Pierre długo jeszcze spacerował po pokoju, już nie godził szpadą w niewidzialnego wroga, lecz uśmiechał się na wspomnienie tego miłego, rozumnego i stanowczego młodzieńca. Jak to często się zdarza w początkach młodości, zwłaszcza gdy się jest osamotnionym, poczuł nieuzasadnioną tkliwość dla tego młodego człowieka i obiecał sobie, że musi się z nim zaprzyjaźnić. Książę Wasilij odprowadzał księżnę. Księżna trzymała przy oczach chusteczkę, a na jej twarzy widać było ślady łez. – To straszne! straszne! – mówiła. – Ale cokolwiek by to mnie miało kosztować, spełnię swój obowiązek. Przyjadę na noc. Nie można go tak zostawić. Każda chwila jest droga. Nie rozumiem, czemu księżniczki zwlekają. Może Bóg mi pozwoli znaleźć jakiś sposób, by go przygotować!... Adieu, mon prince, que le bon Dieu vous soutienne...127 – Adieu, ma bonne128– odpowiedział książę Wasilij odwracając się od niej. 127 128  Żegnam, niech Bóg ma księcia w swej opiece... Żegnam, moja droga.  50 – Ach, jego stan jest okropny – rzekła matka do syna, kiedy znowu wsiadali do karety. – Prawie nikogo nie poznaje. – Nie rozumiem, mamo, jaki jest jego stosunek do Pierre'a – zapytał syn. – Wszystko wyjaśni testament, mój drogi, od niego i nasz los zależy... – Dlaczego mama myśli, że i nam coś zapisze? – Ach, mój kochany! On jest taki bogaty, a my tacy biedni! – No, mamo, to jeszcze nie jest dostatecznym powodem. – Ach, mój Boże, mój Boże, jak z nim źle! – wolała matka.  51 XIV  Kiedy Anna Michajłowna pojechała z synem do hrabiego Kiriła Władimirowicza Bezuchowa, hrabina Rostow długo siedziała sama, przykładając do oczu chusteczkę. Wreszcie zadzwoniła. – Cóż to, moja droga – powiedziała gniewnie do dziewczyny, która pozwoliła czekać na siebie kilka minut. – Nie chcecie służyć czy co? Więc znajdę wam inne miejsce. Hrabina była rozstrojona nieszczęściem i upokarzającym ubóstwem swej przyjaciółki i dlatego była nie w humorze, co u niej zawsze objawiało się mówieniem pokojówce „moja droga” i „wy”. – Przepraszam – rzekła pokojówka. – Poprosić do mnie pana hrabiego. Hrabia podszedł, kołysząc się, do żony z trochę niepewną miną, jak zawsze. – Ach, hrabianeczko. Co to będzie za sauté au madère z jarząbków! Próbowałem; nie na próżno dałem za Taraskę tysiąc rubli. Wart tyle! Siadł obok żony, opierając junacko łokcie na kolanach i burząc siwe włosy. – Co hrabianeczka rozkaże? – Widzisz, mój drogi... a czymeś się tak tu pobrudził? – rzekła wskazując na jego kamizelkę. – To chyba sauté – dodała uśmiechając się. – Więc tak, hrabio: potrzebuję pieniędzy. Twarz jej posmutniała. – Ach, hrabianeczko!... – I hrabia zaczął szybko wydobywać pugilares. – Potrzebuję dużo, trzeba mi pięćset rubli, hrabio. – I wydobywszy batystową chusteczkę, wycierała nią mężowi kamizelkę. – Zaraz, zaraz. Hej, jest tam kto? – zawołał głosem takim, jakim wołają ludzie mający pewność, że ci, których wołają, rzucą się na ich wezwanie na złamanie karku. – Przysłać do mnie Mitińkę! Do pokoju wszedł wolnym krokiem Mitińka, ów szlachecki syn wychowany u hrabiego, a obecnie zawiadujący wszystkimi jego interesami. – Więc, kochasiu – rzekł hrabia do młodego człowieka, który wszedł pełen uszanowania. – Przynieś mi... – zastanowił się. – Tak, siedemset rubli, tak. Tylko uważaj, nie przynoś takich podartych i brudnych jak zeszłym razem, ale nowe, dla pani hrabiny. – Tak, Mitińka, proszę, żeby były czyściutkie – rzekła hrabina wzdychając smutnie. – Kiedy jaśnie oświecony pan każe przynieść? – powiedział Mitińka. – Pan hrabia zechce wziąć pod uwagę, że... Zresztą, raczy się pan hrabia nie niepokoić – dodał, kiedy zauważył, że hrabia już zaczął oddychać ciężko i szybko, co zawsze było oznaką zbliżającego się gniewu. – Zapomniałem już... czy mam przynieść w tej chwili? – Tak, tak, właśnie zaraz. I oddaj pani hrabinie. – Prawdziwy skarb ten Mitińka – dodał hrabia z uśmiechem, kiedy młody człowiek wyszedł. – Nigdy nie powie: to niemożliwe. Nie zniósłbym tego. Wszystko jest możliwe. – Ach, pieniądze, hrabio, pieniądze, ile to przez nie zmartwień na świecie! – rzekła hrabina. – A te pieniądze bardzo mi są potrzebne.  52 – Hrabianeczka jest znaną rozrzutnicą – rzekł hrabia, pocałował żonę w rękę i poszedł do gabinetu. Kiedy Anna Michajłowna wróciła od Bezuchowa, u hrabiny na stoliku leżały już pieniądze – same nowiutkie asygnaty – nakryte chusteczką, zaś Anna Michajłowna zauważyła, że hrabina jest czymś rozstrojona. – I cóż, moja droga? – zapytała hrabina. – Ach, stan jego jest okropny! Nie można go poznać, jest tak kiepski, tak kiepski. Byłam tam chwilkę, ale nawet dwóch słów nie powiedziałam... – Annette, nie odmawiaj mi, na miłość boską – rzekła nagle hrabina rumieniąc się, co było bardzo dziwne przy jej niemłodej, wychudłej, poważnej twarzy, i wyjęła pieniądze spod chusteczki. Anna Michajłowna w lot zrozumiała, o co chodzi, i już się nachyliła, by w odpowiedniej chwili uścisnąć hrabinę. – To ode mnie dla Borysa, na uszycie munduru... Anna Michajłowna już ją obejmowała i płakała. Hrabina również płakała. Płakały dlatego, że łączy je przyjaźń, i dlatego, że są dobre; i dlatego, że one, przyjaciółki od młodości, zajmują się tak przyziemnymi sprawami jak pieniądze; i dlatego, że młodość ich minęła... Ale dla obu łzy te były przyjemne...  53 XV  Hrabina Rostow siedziała w salonie z córkami i już dość licznymi gośćmi. Hrabia zaprowadził mężczyzn do gabinetu, proponując im swą doborową kolekcję tureckich fajek. Od czasu do czasu wychodził i pytał, czy nie przyjechała. Czekano na Marię Dmitriewnę Achrosimow, przezwaną w towarzystwie „le terrible dragon”129, damę słynną nie z bogactw ani zaszczytów, lecz z charakteru i szczerej prostoty obejścia. Marię Dmitriewnę znała rodzina cesarska, znała ją cała Moskwa i cały Petersburg, i oba miasta podziwiały ją, pokpiwając sobie po cichu z jej szorstkości i opowiadały o niej anegdoty, niemniej jednak wszyscy bez wyjątku szanowali ją i bali się jej. W gabinecie, pełnym dymu, toczyła się rozmowa o wojnie, którą proklamował manifest, i o zaciągu do wojska. Manifestu nikt jeszcze nie czytał, ale wszyscy wiedzieli, że się ukazał. Hrabia siedział na sofie między dwoma sąsiadami, którzy palili i rozmawiali. Hrabia sam nie palił i nie rozmawiał, lecz pochylając głowę to w jedną, to w drugą stronę, spoglądał na palaczy z widoczną satysfakcją i słuchał rozmowy swych dwóch sąsiadów, których poszczuł na siebie wzajemnie. Jeden z rozmawiających, ubrany po cywilnemu, miał twarz pomarszczoną, chudą, zgryźliwą i wygoloną, był to człowiek zbliżający się już do starości, mimo że ubrany jak młody modniś; z miną człowieka zadomowionego siedział z nogami na kanapce i wepchnąwszy z boku bursztynowy cybuch głęboko w usta, gwałtownie wciągał dym i mrużył oczy. Był to Szynszyn, stary kawaler, stryjeczny brat hrabiny; w moskiewskich salonach mówiono o nim: „zły język”. Zdawał się zniżać do swego rozmówcy. Drugi świeży, różowy oficer gwardii, nieposzlakowanie schludny, zapięty i ufryzowany, trzymał cybuch pośrodku ust i różowymi wargami wciągał lekko dymek, który wypuszczał kółeczkami z ładnych ust. Był to właśnie ów porucznik Berg, oficer Siemionowskiego pułku, z którym Borys miał razem jechać do pułku i którym Natasza dokuczała Wierze, starszej hrabiance, nazywając Berga jej narzeczonym. Hrabia siedział między nimi i słuchał uważnie. Wyjąwszy grę w bostona, którą hrabia bardzo lubił, najmilszym dla niego zajęciem było znaleźć się w sytuacji słuchacza, osobliwie, kiedy mu się udało podjudzić na siebie dwóch gadatliwych interlokutorów. – Więc jakże, serdeńko, mon très honorable Alfonsie Karłyczu – kpiąco mówił Szynszyn łącząc najpospolitsze ludowe zwroty rosyjskie (na tym właśnie polegała osobliwość jego mowy) z wyszukanymi zdaniami francuskimi. – Vous comptez vous faire des rentes sur l'état,130chcesz mieć dochodzik z roty? – Wcale nie. Piotrze Nikołaiczu, pragnę tylko dowieść, że służba w kawalerii jest mniej intratna niż w piechocie. Proszę teraz wziąć pod uwagę moją sytuację. Berg mówił zawsze nader dokładnie, spokojnie i uprzejmie. Mówił zawsze tylko o sobie, stale milczał, kiedy mówiono o czymś, co nie miało bezpośredniego związku z nim, a potrafił milczeć w ten sposób przez kilka godzin, ani sam nie odczuwając choćby najmniejszego za-  129 130  Strasznym dragonem. Mój wielce szanowny... Pan liczy na państwowy dochód.  54 kłopotania, ani innych nie wprawiając w zakłopotanie. Ale gdy tylko rozmowa dotyczyła jego osobiście, zaczynał się rozwodzić obszernie i z widocznym zadowoleniem. – Proszę sobie wyobrazić moją sytuację. Piotrze Nikołaiczu: będąc w kawalerii otrzymywałbym nie więcej niż dwieście rubli na tercjał, nawet w randze porucznika, a teraz otrzymuję dwieście trzydzieści – mówił z przyjemnym, . radosnym uśmiechem, spoglądając na Szynszyna i na hrabiego, jakby to dlań było rzeczą oczywistą, że jego sukces zawsze będzie głównym celem pragnień wszystkich innych ludzi. – Poza tym. Piotrze Nikołaiczu, przechodząc do gwardii, jestem na widoku – ciągnął Berg – a w piechocie gwardii wakans zdarza się znacznie częściej. Następnie możesz pan sobie wyobrazić, jakem się urządził za dwieście trzydzieści rubli! Ja i odkładam, i jeszcze ojcu posyłam – ciągnął wypuszczając kółeczko. – La balance y est... Niemiec i z piasku bicz ukręci, comme dit le proverbe131 – rzekł Szynszyn przekładając cybuch w drugi kąt warg i mrugnął na hrabiego. Hrabia roześmiał się. Inni goście, widząc, że Szynszyn prowadzi rozmowę, zbliżyli się, chcąc posłuchać. Berg, nie dostrzegając ani drwiny, ani obojętności, dalej opowiadał, że dzięki przeniesieniu do gwardii wyprzedził o stopień swych kolegów z korpusu; że podczas wojny dowódca roty może być zabity, a on, jako najstarszy w rocie, łatwo może zostać dowódcą kompanii; że w pułku wszyscy go lubią i że papa jest z niego kontent. Berg widocznie rozkoszował się opowiadaniem tego wszystkiego; jak gdyby nawet nie podejrzewał, że inni ludzie również mogą mieć swoje zainteresowania. Lecz wszystko, co opowiadał, było w miarę miłe, a naiwność młodzieńczego egoizmu tak widoczna, że to rozbrajało słuchaczy. – No, serdeńko, pan zarówno w piechocie, jak i w kawalerii – wszędzie da sobie radę, przepowiadam to panu – oświadczył Szynszyn klepiąc go po ramieniu i spuszczając nogi z sofy. Berg uśmiechnął się radośnie. Hrabia, a za nim goście wyszli do salonu. Była to pora przed proszonym obiadem, kiedy zebrani goście nie wszczynają dłuższych rozmów, oczekując, że zaraz zaproszą ich do zakąsek, a jednocześnie uważają za konieczne poruszać się i nie milczeć, by pokazać, że bynajmniej im nie pilno zasiąść do stołu. Gospodarze spoglądają na drzwi, z rzadka porozumiewając się spojrzeniami. Goście starają się z tych spojrzeń odgadnąć, na kogo albo na co jeszcze czekają: czy na jakiegoś znacznego a spóźniającego się krewniaka, czy też na danie, które jeszcze nie jest gotowe. Pierre przyjechał przed samym obiadem i siedział niezręcznie pośrodku salonu w pierwszym z brzegu fotelu, tarasując wszystkim drogę. Hrabina chciała zmusić go do rozmowy, lecz on naiwnie spoglądał dokoła przez okulary, jakby kogoś szukał, a na wszystkie pytania hrabiny odpowiadał monosylabami. Był po prostu żenujący, i tylko sam tego nie dostrzegał. Większość gości znała jego historię z niedźwiedziem, toteż z ciekawością patrzyli na tego dużego, otyłego i potulnego człowieka, dziwiąc się, jak taki potulny dryblas mógł spłatać takiego figla z rewirowym. – Pan niedawno przyjechał? – zapytała go hrabina. – Oui, madame132 – odpowiedział rozglądając się. – Nie widział pan mego męża? – Non, madame.133 – Uśmiechnął się całkiem nie à propos. – Zdaje się, że był pan niedawno w Paryżu? Sądzę, że to bardzo ciekawe. – Bardzo ciekawe. Hrabina wymieniła spojrzenie z Anną Michajłowną. Anna Michajłowna zrozumiała, że to prośba, by zająć się tym młodym człowiekiem. Przysiadła się więc do niego i zaczęła rozma131  To prawda... jak mówi przysłowie. Tak, proszę pani. 133 Nie, proszę pani. 132  55 wiać o ojcu, lecz podobnie jak hrabinie, odpowiadał jej monosylabami. Wszyscy goście byli zajęci sobą. – Les Razoumovsky... Ça a été charmant... Vous êtes bien bonne... La comtesse Apraksine...134 – słyszało się ze wszystkich stron. Hrabina wstała i poszła do sali. – Maria Dmitriewna? – rozległ się jej głos w sali. – We własnej osobie – dobiegł w odpowiedzi gruby głos kobiecy i po chwili weszła do pokoju Maria Dmitriewna. Wszystkie panienki, a nawet panie prócz najstarszych wstały. Maria Dmitriewna zatrzymała się w drzwiach i z wysokości otyłego ciała, wysoko trzymając swą pięćdziesięcioletnią głowę z siwymi lokami, obejrzała gości i bez pośpiechu poprawiła szerokie rękawy sukni, jak gdyby je zakasywała. Maria Dmitriewna zawsze mówiła po rosyjsku. – Wszystkiego najlepszego drogiej solenizantce i jej dziatwie – rzekła donośnym, niskim głosem, przytłaczającym wszystkie inne dźwięki. – A ty co, stary grzeszniku – zwróciła się do hrabiego, który całował ją w rękę – przykrzy ci się w Moskwie? Nie ma gdzie z psami się uganiać? Co robić, kochasiu, jak tylko te pisklęta – wskazała na panny – podrosną, to chcesz czy nie chcesz – musisz szukać narzeczonych. – No co, mój kozaku? (Maria Dmitriewna nazywała kozakiem Nataszę) – mówiła głaszcząc Nataszę, która pochyliła się do jej ręki bez obawy i wesoło. – Wiem, że to ziółko dziewucha, ale ją kocham. Wyjęła z ogromnego ridicule rubinowe kolczyki w kształcie gruszek i wręczywszy je Nataszy, rozpromienionej i zarumienionej, jak przystało na solenizantkę, natychmiast odwróciła się od niej i zwróciła się do Pierre'a. – Hę, hę, kochaneczku! Chodź no tutaj – rzekła obłudnie spokojnym i cienkim głosem. – Chodź no tu, kochasiu... I groźnie zakasała rękawy jeszcze wyżej. Pierre zbliżył się, naiwnie patrząc na nią przez okulary. – Chodź no, kochasiu! Ja i twojemu ojcu prawdę mówiłam, kiedy tak wypadło, a tobie to i sam Pan Bóg każe. Umilkła. Wszyscy milczeli, czekając co będzie i czując, że to tylko wstęp. – Dobry chłoptyś, nie ma co mówić, dobry sobie!.., Ojciec na łożu śmierci, a ten się zabawia, rewirowego sadza wierzchem na niedźwiedzia. Wstydź się, serdeńko, wstydź! Lepiej byś na wojnę poszedł. Odwróciła się i podała rękę hrabiemu, który z trudem powstrzymywał się od śmiechu... – No, chyba już pora siadać do stołu? – rzekła Maria Dmitriewna. Na przedzie szedł hrabia z Marią Dmitriewną; potem hrabina, którą prowadził pułkownik huzarów, człowiek w tej chwili przydatny, z którym Mikołaj miał doganiać pułk. Anna Michajłowna – z Szynszynem. Berg podał ramię Wierze. Uśmiechająca się Julie Karagin szła do stołu z Mikołajem. Za nimi szły inne pary przez całą salę, a za wszystkimi szły pojedynczo dzieci, guwernerzy i guwernantki. Służba zaczęła się krzątać, rozległ się stuk krzeseł, muzyka na galerii zagrała, goście zajęli miejsca. Dźwięki domowej kapeli hrabiego zagłuszył szczęk noży i widelców, gwar gości i szmer cichego stąpania służby. Na jednym końcu stołu, na honorowym miejscu, siedziała hrabina, z prawej jej strony Maria Dmitriewna, z lewej Anna Michajłowna oraz inni goście. Na przeciwnym końcu siedział hrabia, z lewej strony pułkownik huzarów, z prawej strony Szynszyn oraz inni goście płci męskiej. Po dłuższej stronie stołu mieściła się starsza młodzież: Wiera obok Berga, Pierre obok Borysa; z drugiej strony – dzieci, guwernerzy i guwernantki. Spoza kryształów, butelek i pater z owocami hrabia spoglądał na żonę i na jej wysoki czepiec z błękitnymi wstążkami i gorliwie dolewał wina swym sąsiadom, nie zapominając jednak i o sobie. Hrabina również – spoza ananasów – nie zapominała o obowiązkach pani domu i rzucała na męża znaczące spojrzenia, łysina jego i twarz – jak się 134  Razumowscy... To było czarujące... Pani jest bardzo łaskawa... Hrabina Apraksin...  56 jej wydawało – swą czerwonością ostrzej kontrastują z siwymi włosami. Po stronie pań płynął równomiernie szczebiot, od strony męskiej dobiegały słowa coraz donośniejsze, zwłaszcza głośno mówił pułkownik huzarów, który tak dużo jadł i pił, robiąc się przy tym coraz czerwieńszy, że hrabia już stawiał go za wzór innym gościom. Berg z tkliwym uśmiechem rozmawiał z Wierą o tym, że miłość nie jest uczuciem ziemskim, lecz niebiańskim. Borys wyliczał swemu nowemu przyjacielowi Pierre'owi nazwiska gości znajdujących się przy stole i wymieniał spojrzenia z Nataszą, która siedziała naprzeciwko niego. Pierre mało mówił, przyglądał się nowym twarzom i dużo jadł. Począwszy od dwóch zup, z których wybrał à la tortue135, i kulebiaki, aż do jarząbków, nie pomijał ani jednego dania i ani jednego z win, które – w butelce owiniętej serwetką – sługa wysuwał tajemniczo zza pleców sąsiada mówiąc: „drymadera” albo „węgierskie”, albo „reńskie”. Pierre podstawiał pierwszy lepszy z czterech kryształowych kieliszków z monogramem hrabiego stojących przed każdym nakryciem, wypijał z satysfakcją i coraz milej spoglądał na gości. Siedząca naprzeciw niego Nataszą patrzyła na Borysa, jak trzynastoletnia dziewczynka patrzy na chłopca, z którym się właśnie po raz pierwszy pocałowała i w którym jest zakochana. Takie samo spojrzenie zwracała niekiedy i na Pierre’a, a jemu na widok tej zabawnej i ożywionej dziewczynki chciało się śmiać nie wiadomo dlaczego. Mikołaj siedział daleko od Soni, obok Julie Karagin, i znowu rozmawiał z nią uśmiechając się bezwiednie. Sonia uśmiechała się na pokaz, lecz dręczyła ją zazdrość: to bladła, to czerwieniała, usiłując dosłyszeć, o czym rozmawia Mikołaj z Julie. Guwernantka oglądała się niespokojnie, jakby się przygotowywała do dania odprawy każdemu, kto by zechciał skrzywdzić dzieci. Guwerner-Niemiec starał się zapamiętać wszystkie potrawy, desery i wina, by wszystko szczegółowo opisać w liście do rodziny w Niemczech, i bardzo czuł się dotknięty, że sługa z butelką owiniętą w serwetkę pomijał go. Niemiec posępniał i usiłował okazać, że wcale nie pragnie dostać tego wina, a czuł się dotknięty, że nikt nie chciał pojąć, iż wino było mu potrzebne nie po to, by ugasić pragnienie lub zaspokoić łakomstwo, lecz z chwalebnego pragnienia wiedzy.  135  Żółwiową.  57 XVI  Rozmowa mężczyzn stawała się coraz bardziej ożywiona. Pułkownik stwierdził, że manifest o wypowiedzeniu wojny już się ukazał w Petersburgu i że egzemplarz, który widział, dziś dostarczono przez kuriera naczelnego wodza. – Kie licho nas pcha do wojny z Bonapartem? – odezwał się Szynszyn. – Il a déjà rabattu le caguet à l'Aut-riche. Je crains, que cette fois ce ne soit notre tour. 136 Pułkownik był tęgim, wysokim, sangwinicznym Niemcem, najwidoczniej służbistą i patriotą. Słowa Szynszyna obraziły go. – A wenc, pane toprocieju – oświadczył wymawiając z charakterystyczną twardą wymową – imperator topsze to we. Powedzał w manifeszcze, że nie może patrzycz obojętne na nebespeczenstwa, które grożą Rosji, że bespeczenstwo cesarstwa – godnoszcz jego i szwentoszcz przymierzy – rzekł kładąc nie wiadomo czemu nacisk na słowo „przymierzy”, jakby się w tym zawierała istota sprawy. I z właściwą sobie niezawodną, urzędową pamięcią powtórzył wstępne słowa manifestu: „... i pragnienie, jedyny i niezmienny cel monarchy stanowiące: przywrócić w Europie pokój na trwałych zasadach – skłoniły go teraz do skierowania części wojska za granicę i poczynienia nowych wysiłków dla osiągnięcia swych zamierzeń”. – Oto po co, pane toprocieju – zakończył pouczająco, wypił szklankę piwa i spojrzał na hrabiego oczekując aprobaty. – Connaissez-vous le prowerbe: „Masz dostatek, miej i statek” – rzekł Szynszyn krzywiąc się w uśmiechu. – Cela nous convient à merveille. Skoro nawet Suworowa rozbili à plate couture, a gdzie teraz szukać Suworowów? Je vous demande un peu137– mówił przerzucając się bez przerwy z języka rosyjskiego na francuski. – Muszymy szę bicz do ostatnia kropla kref – rzekł pułkownik uderzając w stół. – I umieracz za sfój cesarz, i wtedy wszystko bycz topsze. A filozofowacz jak tylko mo-o-ożna najmnej (szczególnie przeciągnął głos na słowie „można”), jak tylko mo-o-ożna najmnej – dokończył i znowu zwrócił się do hrabiego. – To nasze znane, stare huzary. A pan, co myszlisz, mlody huzar? – dodał zwracając się do Mikołaja, który usłyszawszy, że mowa o wojnie, zapomniał o swojej sąsiadce i wzrokiem i słuchem pochłaniał pułkownika i jego słowa. – Zupełnie się z panem zgadzam – odpowiedział Mikołaj, cały zarumieniony, obracał talerz i przestawiał szklanki z miną tak stanowczą i zdeterminowaną, jakby w tej właśnie chwili groziło mu wielkie niebezpieczeństwo. – Jestem przeświadczony, że Rosjanie muszą umrzeć albo zwyciężyć – powiedział, czując sam, podobnie jak inni, że jego wypowiedź jest zbyt entuzjastyczna i zbyt pompatyczna w obecnych okolicznościach i dlatego niezręczna. – C'est bien beau ce que vous venez de dire138 – rzekła z westchnieniem siedząca obok niego Julie. Kiedy Mikołaj mówił, Sonia zadrżała i zaczerwieniła się aż po uszy, tak że rumie136  Utarł już Austrii nosa. Boję się, żeby to nie była teraz nasza kolej. Zna pan przysłowie... To do nas bardzo pasuje... doszczętnie... Pytam pana. 138 To bardzo piękne, co pan powiedział. 137  58 niec okrył jej szyję i ramiona. Pierre przysłuchiwał się słowom pułkownika i z aprobatą kiwał głową. – To wspaniałe – oświadczył. – Z mlody czlofiek – prafdżywy huzar – wykrzyknął pułkownik i znowu uderzył w stół. – Co wy tam tak hałasujecie? – rozległ się nagle przez stół bas Marii Dmitriewny. – A ty czego walisz w stół? – zwróciła się do huzara. – Na kogo się tak rozsierdziłeś? Pewno myślisz, że masz przed sobą Francuzów? – Mówię prawdę – rzekł huzar uśmiechając się. – Wciąż o wojnie – krzyknął hrabia przez stół. – Przecie mój syn idzie, Mario Dmitriewno, syn idzie. – A ja mam czterech synów w wojsku i się nie trapię. Wszystko zależy od woli Bożej: można umrzeć leżąc na przypiecku, a na polu walki Pan Bóg się zmiłuje – niski głos Marii Dmitriewny dotarł z jednego końca stołu w drugi bez żadnego wysiłku. – To prawda. I rozmowa na nowo się ześrodkowała: panie na jednym końcu stołu, panowie – na drugim. – A właśnie, że nie spytasz! – mówił do Nataszy mały braciszek. – Właśnie, że nie spytasz! – Spytam – odpowiedziała Natasza. Jej twarz zapłonęła nagle, wyrażając zuchwałe a wesołe postanowienie. Uniosła się na krześle, prosząc spojrzeniem siedzącego naprzeciwko siebie Pierre'a, aby słuchał, i zwróciła się do matki. – Mamo! – rozległ się na cały stół jej dziecinnie głęboki głos. – Co ci jest? – zapytała hrabina z przestrachem, ale poznawszy po wyrazie twarzy córki, że chodzi o psotę, surowo machnęła na nią ręką, czyniąc groźny i odmowny ruch głową. Rozmowy ucichły. – Mamo, jaka będzie legumina? – głosik Nataszy zadźwięczał jeszcze pewniej, bez załamania. Hrabina chciała się nachmurzyć, ale nie mogła. Maria Dmitriewna pogroziła grubym palcem. – Ty kozaku! – rzekła groźnie. Większość gości spoglądała na starszych, nie wiedząc, jak przyjąć ten wybryk. – Poczekaj, ja ci dam! – rzekła hrabina. – Mamo, ale jaka będzie legumina? – zawołała Natasza już zupełnie śmiało, z kapryśną wesołością, z góry przekonana, że jej wybryk będzie dobrze przyjęty. Sonia i tłusty Pietia chowali się pod stół ze śmiechu. – Widzisz, że spytałam – szepnęła Natasza do małego braciszka i do Pierre'a, na którego znów spojrzała. – Będą lody, ale ty nie dostaniesz – oświadczyła Maria Dmitriewna. Natasza, widząc, że nie ma się czego bać, nie ulękła się również Marii Dmitriewny. – Mario Dmitriewno, a jakie lody? Śmietankowych nie lubię. – Marchewkowe. – Nie, naprawdę, jakie? Mario Dmitriewno, jakie? – omal krzyczała. – Chcę wiedzieć. Maria Dmitriewna i hrabina roześmiały się, a za nimi wszyscy goście. Wszyscy się śmieli nie z odpowiedzi Marii Dmitriewny, ale z niesłychanej śmiałości i zręczności tej dziewczynki, która potrafiła i odważyła się tak zachować wobec Marii Dmitriewny. Natasza dała za wygraną dopiero wtedy, kiedy jej powiedziano, że będą lody ananasowe. Przed lodami podano szampana. Znowu zagrała muzyka, hrabia wycałował się ze swoją „hrabianeczką”, a goście wstając składali życzenia hrabinie, przez stół trącali się kielichami z hrabią, z dziećmi i między sobą. Znowu służba zaczęła się krzątać, odsunięto z hałasem krzesła i w tym samym porządku, lecz z twarzami bardziej zaczerwienionymi, goście wrócili do salonu i do gabinetu hrabiego.  59 XVII  Rozstawiono stoliki do bostona, potworzyły się partie i goście hrabiego umieścili się w dwóch salonach, bawialni i bibliotece. Hrabia, ułożywszy karty w wachlarz, z trudem powstrzymywał się od nawyku poobiedniej drzemki i śmiał się ze wszystkiego. Młodzież, zachęcana przez hrabinę, skupiła się przy klawikordzie i harfie. Na prośbę wszystkich Julie pierwsza zagrała na harfie melodię z wariacjami, a potem wraz z innymi pannami zaczęła prosić Nataszę i Mikołaja, znanych z muzykalności, by coś zaśpiewali. Natasza, którą potraktowano jak dorosłą, była z tego bardzo dumna, ale jednocześnie miała tremę. – Co będziemy śpiewać? – zapytała. – Źródło – odpowiedział Mikołaj. – No, to prędzej! Borys, proszę tutaj – rzekła Natasza. – A Sonia gdzie? Obejrzała się i spostrzegłszy, że przyjaciółki nie ma w pokoju, wybiegła po nią. Wpadła do pokoju Soni, ale tam nie znalazła przyjaciółki, pobiegła do pokoju dziecinnego, ale i tam Soni nie było. Natasza domyśliła się, że Sonia jest w sieni na kufrze. Kufer w sieni był miejscem smutków żeńskiej części młodego pokolenia domu Rostowów. Rzeczywiście, Sonia, gniotąc swą powiewną różową sukienkę, leżała twarzą na brudnej pasiastej pierzynie niani na kufrze i zakrywszy twarz paluszkami gwałtownie szlochała, a jej obnażone ramionka dygotały. Ożywiona twarz Nataszy, przez cały dzień rozpromienionej z powodu imienin, zmieniła się nagle: znieruchomiały jej oczy, potem drgnęła jej szeroka szyja, kąty warg opadły. – Sonia! Co to?... Co ci jest? U-u-u!... I Natasza, rozciągnąwszy swe duże usta, przez co stała się całkiem brzydka, rozbeczała się jak dziecko, bez powodu, dlatego tylko, że Sonia płacze. Sonia chciała podnieść głowę, chciała odpowiedzieć, ale nie mogła i schowała twarz jeszcze bardziej. Natasza, przysiadłszy na niebieskiej pierzynie, płakała i obejmowała przyjaciółkę. Sonia zebrała siły, usiadła, zaczęła ocierać łzy i opowiadać. – Nikoleńka wyjeżdża za tydzień, dostał... już... papier... sam mi mówił... Ale ja bym nie płakała... (pokazała kartkę, którą trzymała w ręku: były to wiersze napisane przez Mikołaja), ja bym nie płakała, ale ty nie możesz... nikt nie może zrozumieć... jaką on ma piękną duszę. I znowu zaczęła płakać z tego powodu, że Nikoleńka ma tak piękną duszę. – Tobie jest dobrze... ja nie zazdroszczę... kocham ciebie i Borysa również... – mówiła opanowawszy się nieco. – Jest miły, nie macie żadnych przeszkód. A Mikołaj to mój cousin... musiałby... sam metropolita... ale i tak nie można. Poza tym jeśli mama... (Sonia uważała hrabinę za matkę i nazywała ją matką), jeśli mama powie, że ja psuję karierę Mikołajowi, że nie mam serca, że jestem niewdzięczna, to ja... Boże... (przeżegnała się), ja tak kocham ją i was wszystkich... tylko Wiera... Dlaczego? Cóżem jej zrobiła? Jestem wam tak wdzięczna, że rada bym wszystko oddać, ale nic nie mam... Sonia nie mogła dłużej mówić i znowu ukryła głowę w dłoniach i w pierzynie. Natasza poczęła ją uspokajać, ale z wyrazu jej twarzy widać było, że rozumie całą wagę strapienia przyjaciółki.  60 – Soniu! – rzekła nagle, jakby domyślając się prawdziwej przyczyny rozżalenia kuzynki – na pewno Wiera rozmawiała z tobą po obiedzie? Co? – Tak, te wiersze Mikołaj napisał sam, a ja przepisałam jeszcze inne, znalazła je u mnie na stole i powiedziała, że pokaże mamie, a jeszcze mówiła, żem niewdzięczna, że mama nigdy nie pozwoli, żeby on się ze mną ożenił, że on ożeni się z Julie. Widzisz, jak on z nią przez cały dzień... Natasza! Dlaczego?... I znowu się rozpłakała, jeszcze żałośniej niż przedtem. Natasza podniosła ją, objęła i uśmiechając się przez łzy, zaczęła uspokajać. – Soniu, nie wierz jej, moja duszko, nie wierz. Pamiętasz, jakeśmy w bawialni we troje rozmawiali z Nikoleńką; pamiętasz, po kolacji? Przecie wszystko postanowiliśmy, jak będzie. Już nie pamiętam jak, ale przypomnij sobie, że wszystko było dobrze i wszystko się ułożyło. A choćby brat wujcia Szynszyna, ożenił się z cioteczną siostrą, a przecie nasze pokrewieństwo jest trzeciego stopnia. I Borys mówił, że to jest możliwe. Wiesz, że wszystko mu opowiedziałam. A on jest taki rozumny i taki dobry... – mówiła Natasza. – Więc nie płacz, Soniu, kochanie moje, moja droga. – I całowała ją śmiejąc się. – Wiera jest zła. Bóg z nią! Wszystko będzie dobrze i mamie ona nic nie powie. Nikoleńka sam powie, a o Julie to on wcale nie myślał. I całowała ją w głowę. Sonia wstała i koteczek ożywił się: oczki błysnęły i zdawało się, że tylko patrzeć, jak machnie ogonkiem, skoczy na miękkie łapki i znowu będzie bawił się kłębkiem, jak mu przystało. – Tak myślisz? Naprawdę? Przysięgnij! – rzekła, szybko poprawiając suknię i fryzurę. – Naprawdę, jak Boga kocham! – odpowiedziała Natasza poprawiając przyjaciółce kosmyk twardych włosów, który wymknął się spod warkocza. Obie się roześmiały. – No, chodźmy zaśpiewać Źródło. – Chodźmy. – A wiesz, ten tłusty Pierre, co siedział naprzeciwko mnie, jest taki śmieszny! – oświadczyła nagle Natasza przystając. – Bardzo mi wesoło! Natasza pobiegła przez korytarz. Sonia strzepnęła z sukni puch i schowała wiersze za dekolcik Z wystającymi obojczykami, lekkim, radosnym krokiem, z zarumienioną twarzą pobiegła za Nataszą – przez korytarz do bawialni. Na prośbę gości młodzież zaśpiewała na cztery głosy Źródło, które się wszystkim bardzo podobało, po czym Mikołaj zaśpiewał znowu pieśń, której się był świeżo nauczył: Gdy księżycowa noc rozbłyska, Przyjemnie wyobrazić sobie, Że jest na świecie dusza bliska, Że ktoś oddany śni o tobie. Że także ona, dłonią piękną Błądząc po harfie – urodziwa, Melodią smętną i namiętną Wzywa do siebie – ciebie wzywa! Jeszcze dzień-dwa i raj nastanie, Lecz – ach! – twój miły nie dożyje!139 Nie dośpiewal jeszcze ostatnich słów, gdy młodzież już zaczęła przygotowywać się w sali do tańców, a muzykanci na galerii zaszurgali nogami i zakaszlali. 139  Tłumaczenie Leopolda Lewina.  61 Pierre siedział w salonie, a Szynszyn wszczął z nim, jako ze świeżo przybyłym z zagranicy, nudną dlań rozmowę o polityce. Do rozmowy przyłączyli się również inni. Kiedy zagrała muzyka, do salonu weszła Natasza, a zbliżywszy się do Pierre'a, zarumieniona i uśmiechnięta rzekła: – Mama kazała zaprosić pana do tańca. – Boję się poplątać figury – odrzekł Pierre – ale jeśli zechcesz być moją nauczycielką... I opuszczając nisko swą tłustą rękę podał ją szczuplutkiej panience. Pary dopiero się ustawiały, a muzykanci stroili instrumenty, więc Pierre usiadł ze swą malutką damą. Natasza była w pełni szczęścia: tańczyła z d o r o s ł y m, z przybyłym z z a g r a n i c y. Na oczach wszystkich siedziała i rozmawiała z nim jak dorosła. Miała w ręku wachlarz, który jej dała do potrzymania jedna z panien. W pozie bardzo światowej (Bóg wie, gdzie i kiedy się tego nauczyła), wachlując się i uśmiechając spoza wachlarza, rozmawiała ze swym kawalerem. – No, no! Proszę, proszę – rzekła stara hrabina przechodząc przez salę i wskazując Nataszę. Natasza poczerwieniała i roześmiała się. – No i co? Że też się mamie chce! Co w tym dziwnego? W środku trzeciego écossaise'a poruszyły się krzesła w salonie, gdzie grali hrabia i Maria Dmitriewna, i większość bardziej godnych gości tudzież osoby starsze, przeciągając się po długim siedzeniu oraz wkładając do kieszeni pugilaresy i sakiewki, ukazały się w drzwiach sali. Na przedzie szła Maria Dmitriewna z hrabią, oboje z twarzami poweselałymi. Z żartobliwą uprzejmością, jakimś baletowym ruchem hrabia podał Marii Dmitriewnie zgięte ramię. Wyprostował się, twarz jego opromienił szczególny, junacki, a zarazem przebiegły uśmiech, a gdy tylko skończyła się ostatnia figura écossaise'a, klasnął w dłonie na muzykantów i krzyknął na galerię zwracając się do pierwszego skrzypka: – Siemion! A znasz Daniłę Kupora? Był to ulubiony taniec hrabiego, tańczył go jeszcze w młodości {Daniło Kupor był właściwie jedną figurą anglaise'a). – Proszę patrzeć na papę – zawołała Natasza na całą salę (zupełnie zapomniała, że tańczy z dorosłym) pochylając do kolan swą kędzierzawą główkę i zanosząc się na całą salę dźwięcznym śmiechem. Istotnie, każdy z obecnych w sali z uśmiechem radości patrzył na wesołego staruszka, który obok swej dostojnej a przewyższającej go wzrostem damy, Marii Dmitriewny, wyciągał ramiona, potrząsał nimi do taktu, prostował plecy, wywijał nogami, przytupywał z lekka i z coraz szerszym uśmiechem na okrągłej twarzy przygotowywał widzów do tego, co nastąpi. Gdy tylko rozległy się wesołe zawadiackie dźwięki Daniły Kupora, przypominające arcyochoczego trepaczka, wszystkie drzwi sali zostały nagle obstawione: z jednej strony przez męską, z drugiej przez niewieścią uśmiechniętą służbę, która wyszła popatrzeć na rozbawionego pana. – Dobroczyńca nasz! Orzeł! – odezwała się głośno spod jednych drzwi niania. Hrabia tańczył dobrze i wiedział o tym, lecz jego dama w ogóle ani umiała, ani chciała dobrze tańczyć. Jej ogromne ciało stało wyprostowane, z opuszczonymi potężnymi rękoma (torbę oddała hrabinie), tańczyła tylko jej surowa, ale piękna twarz. To wszystko, co wyrażała całość zaokrąglonej postaci hrabiego, u Marii Dmitriewny wypowiadało się jedynie w coraz bardziej uśmiechniętym obliczu i w drgającym nosie. Ale za to, jeśli hrabia coraz bardziej rozochocony czarował widzów nieoczekiwanymi zręcznymi wywijasami i lekkimi podskokami swych sprężystych nóg, Maria Dmitriewna każdym najmniejszym nawet wysiłkiem widocznym przy ruchu ramion czy zaokrągleniu rąk w zwrotach i przytupywaniach wywoływała nie mniejsze wrażenie: zasługa tym cenniejsza przy tej tuszy i zwykłej surowości. Taniec stawał się coraz bardziej ożywiony. Partnerzy nie mogli ani na chwilę wzajemnie zwrócić na  62 siebie uwagi i nawet się o to nie starali. Wszyscy byli zajęci hrabią i Marią Dmitriewną. Natasza ciągnęła za rękawy i suknie wszystkich obecnych, którzy i bez tego nie spuszczali oczu z tańczących, i domagała się, by patrzono na papę. Podczas przerw w tańcu hrabia, dysząc ciężko, machał na muzykantów i wołał, by szybciej grali. Coraz prędzej, prędzej, prędzej, coraz żwawiej, żwawiej, żwawiej wywijał hrabia, to na palcach, to na obcasach krążył dokoła Marii Dmitriewny i wreszcie, odprowadziwszy swą damę na miejsce, zrobił ostatnie pas unosząc do tyłu sprężystą stopę, pochylił spotniałą uśmiechniętą twarz i wśród grzmotu oklasków i śmiechu, zwłaszcza Nataszy, zatoczył krąg prawą ręką. Oboje tańczący przystanęli dysząc ciężko, ocierali się batystowymi chusteczkami. – Tak to za naszych czasów tańczono, ma chère – rzekł hrabia. – To ci Daniło Kupor – powiedziała Maria Dmitriewna ciężko sapiąc i zakasując rękawy.  63 XVIII  Kiedy u Rostowów tańczono w sali szóstego anglaise'a przy dźwiękach muzyki fałszowanej przez zmęczoną kapelę, kiedy znużona służba i kucharze przygotowywali kolację, hrabia Bezuchow miał szósty z rzędu atak. Doktorzy oświadczyli, że nie ma nadziei na wyzdrowienie; chory odbył cichą spowiedź i przyjął komunię; robiono przygotowania do ostatniego namaszczenia, w domu zaś panował zamęt i trwoga oczekiwania – zwykłe w takich chwilach. Za bramą domu, kryjąc się przed nadjeżdżającymi powozami, tłoczyli się trumniarze w oczekiwaniu bogatych zamówień z okazji pogrzebu hrabiego. Gubernator wojskowy Moskwy, który bezustannie przysyłał adiutantów po wiadomości o stanie zdrowia hrabiego, tego wieczora przybył osobiście, by pożegnać znamienitego magnata z czasów Katarzyny, hrabiego Bezuchowa. Wspaniała sala przyjęć była pełna. Wszyscy wstali z uszanowaniem, kiedy gubernator, spędziwszy z chorym sam na sam około pół godziny, wyszedł stamtąd, odpowiadając z lekka na ukłony i starając się jak najszybciej przejść obok skierowanych nań spojrzeń doktorów, duchownych i krewnych. Książę Wasilij, który w ciągu tych dni wychudł i przybladł, odprowadzał go i coś mu kilka razy cicho powtórzył. Odprowadziwszy gubernatora książę Wasilij siadł sam na krześle w sali, zakładając wysoko nogę na nogę, wsparł na kolanie łokieć i zasłonił dłonią oczy. Po pewnym czasie wstał i krokiem niezwykle spiesznym, oglądając się dokoła wystraszonymi oczami, poszedł przez długi korytarz do tylnej części domu, do starszej księżniczki. Osoby przebywające w słabo oświetlonym pokoju rozmawiały z sobą nierównym szeptem, co chwila milkły i pytającym wzrokiem z wyczekiwaniem spoglądały na drzwi, które prowadziły do pokojów umierającego; drzwi wydawały słaby szmer, gdy ktoś przez nie wychodził albo wchodził. – Zakreślona jest człowiekowi granica – mówił starzec, osoba duchowna, do damy, która się doń przysiadła i słuchała go naiwnie – zakreślona granica, której nie można przekroczyć. – Myślę, czy nie za późno na ostatnie namaszczenie? – pytała dodając tytuł duchowny dama, jakby nie miała w tej kwestii własnego zdania. – To wielki sakrament, dobrodziejko! – odpowiedziała osoba duchowna, przesuwając ręką po łysinie, na której widniało kilka pasemek przyczesanych, na pół siwych włosów. – Któż to był? Sam gubernator? – pytano w drugim końcu pokoju. – Jak młodo wygląda!... – A ma już siódmy krzyżyk! I co, mówią, że hrabia już nikogo nie poznaje?! Chciano dać ostatnie namaszczenie? – Znałem jednego, co siedem razy otrzymywał ostatnie namaszczenie. Z pokoju chorego wyszła druga księżniczka. Oczy miała zapłakane. Usiadła obok doktora Lorraina, który oparłszy się o stół siedział we wdzięcznej pozie pod portretem Katarzyny. – Très beau – mówił doktor odpowiadając na pytania o pogodę – très beau, princesse, et puis à Moscou on se croit à la campagne.140 140  Wspaniała... pogoda jest wspaniała, księżniczko, a przy tym Moskwa tak przypomina wieś.  64 – N'est-ce pas?141 – rzekła księżniczka wzdychając. – Więc wolno mu pić? Lorrain zamyślił się. – Zażył lekarstwo? – Tak. Doktor popatrzył na brégueta142. – Proszę wziąć szklankę przegotowanej wody i dodać une pincée (cienkimi palcami pokazał, co to znaczy une pincée) de cremortartari...143 – Nie pyło fypatek – mówił do adiutanta doktor Niemiec – szepy po trzeci udar szlowik żył. – A jaki to był jeszcze rześki mężczyzna! – mówił adiutant. – Komu przypadną te bogactwa? – dodał szeptem. – Chentnych nie prak – odpowiedział Niemiec uśmiechając się. Znowu wszyscy obejrzeli się na drzwi: skrzypnęły, i druga księżniczka przygotowawszy napój polecony przez Lorraina zaniosła go choremu. Doktor Niemiec zbliżył się do Lorraina. – Może jeszcze pociągnie do jutra rana? – zapytał Niemiec kiepską francuszczyzną. Lorrain zacisnął wargi i przecząco a surowo powiódł palcem przed swym nosem. – Najpóźniej dzisiejszej nocy – odrzekł cicho z uśmiechem godnego zadowolenia z siebie, że potrafi tak dokładnie pojąć i określić stan chorego, po czym wyszedł. Tymczasem książę Wasilij otworzył drzwi do pokoju księżniczki. W pokoju panował półmrok, tylko dwie lampki płonęły przed obrazem, przyjemnie pachniało kadzidłem i kwiatami. W pokoju było pełno małych mebli: szyfonierek, szafeczek, stoliczków. Zza parawanu widniały białe kapy wysokiego puchowego łoża. Zaszczekał piesek. – Ach, to ty, mon cousin? Wstała i poprawiła włosy, które zawsze, nawet i teraz, były tak niezwykle gładkie, jakby zrobiono je wraz z głową z jednego kawałka i pokryto lakierem. – Czy coś się stało? – zapytała. – Jużem się przestraszyła. – Nic, wciąż tak samo, przyszedłem, Catiche, porozmawiać z tobą – rzekł książę siadając ze znużeniem w fotelu, z którego Katia wstała. – Aleś go wygrzała – rzekł. – Siadaj tu, causons.144 – A ja myślałam, że się coś stało – rzekła księżniczka. Ze swym niezmiennym, kamiennie surowym wyrazem twarzy usiadła naprzeciwko księcia, gotowa słuchać. – Chciałam zasnąć, mon cousin, ale nie mogę. – No cóż, moja kochana? – rzekł książę. Ujął rękę księżniczki, swoim zwyczajem przeginając ją ku dołowi. Widać było, że to „no cóż” odnosiło się do wielu spraw, które – nie nazywając ich po imieniu – rozumieli oboje. Księżniczka ze swą nieproporcjonalnie długą w stosunku do nóg, szczupłą i prostą talią patrzyła na księcia wypukłymi szarymi oczyma prosto i beznamiętnie. Pokiwała głową i z westchnieniem spojrzała na obrazy. Jej gest można było tłumaczyć i jako wyraz smutku i oddania, i jako wyraz znużenia i nadziei na bliski odpoczynek. Książę Wasilij tłumaczył sobie ten gest jako wyraz zmęczenia. – Myślisz, że mnie jest lżej? Je suis éreinté, comme un cheval de poste,145 przecie, Catiche, muszę z tobą pomówić, i to bardzo poważnie.  141  Prawda? Utworzone od nazwiska francuskiego zegarmistrza Brégueta. Por. Słownik Języka Polskiego, Karłowicz– Kryński–Niedźwiedzki, t. I, s. 204. 143 Szczyptę;... cremortartari... 144 Porozmawiajmy. 145 Jestem zmordowany jak koń pocztowy. 142  65 Książę Wasilij umilkł, jego policzki zaczęły nerwowo drgać – to z jednej, to z drugiej strony, co nadawało jego twarzy niemiły wyraz, jakiego książę Wasilij nie miał nigdy, gdy bywał w salonach. A jego oczy też były inne niż zawsze: to patrzyły z bezczelną filuterią, to znów spoglądały z przestrachem. Księżniczka, szczupłymi rękoma przytrzymując na kolanach pieska, uważnie patrzyła w oczy księciu Wasiliowi, ale było widać, że nie przerwie milczenia pytaniem, choćby jej wypadło milczeć aż do rana. – Widzisz, moja droga księżniczko i kuzynko, Katarzyno Siemionowno – ciągnął książę Wasilij, widać nie bez wewnętrznej walki zabierając się do dalszego ciągu rozmowy – w takiej chwili jak obecna należy pomyśleć o wszystkim. Trzeba pomyśleć o przyszłości, o was... Kocham was wszystkie jak własne dzieci, ty to wiesz. Księżniczka wciąż patrzyła na niego matowym, nieruchomym wzrokiem. – Należy też wreszcie pomyśleć i o mojej rodzinie – ciągnął książę Wasilij gniewnie odsuwając od siebie stolik i nie patrząc na rozmówczynię. – Ty wiesz, Catiche, że wy, trzy siostry Mamontow, oraz moja żona, jesteśmy jedynymi bezpośrednimi spadkobiercami hrabiego. Wiem, wiem, jak ciężko ci mówić i myśleć o takich rzeczach. I mnie nie jest łatwo, ale, moja droga, mam już szósty krzyżyk, na wszystko muszę być przygotowany. Czy wiesz, że posłałem po Pierre'a i że hrabia, wskazując wyraźnie na jego portret, wzywał go do siebie? Książę Wasilij spojrzał pytająco na księżniczkę, ale nie mógł dociec, czy ona zdaje sobie sprawę z tego, co jej powiedział, czy po prostu patrzy na niego... – Mon cousin – odpowiedziała – nie przestaję prosić Boga o jedno: o to, by mu okazał miłosierdzie i pozwolił jego pięknej duszy opuścić w spokoju ten... – Tak, tak – ciągnął niecierpliwie książę Wasilij. Pocierał łysinę i znowu ze złością przysuwał do siebie odepchnięty stolik. – Lecz koniec końców chodzi o to, sama wiesz, iż zeszłej zimy hrabia napisał testament, w którym cały majątek, z pominięciem bezpośrednich spadkobierców i nas, oddawał Pierre'owi. – Albo to mało testamentów pisał! – odrzekła spokojnie księżniczka. – A Pierre'owi nic nie mógł zapisać. Pierre jest nieślubny. – Ma chère – rzekł nagle książę Wasilij przyciskając do siebie stolik i ożywiając się jął mówić szybciej – a jeśli hrabia napisał do monarchy list i prosił o zezwolenie na adopcję Pierre'a? Wiem, że ze względu na zasługi hrabiego prośba ta zostanie spełniona... Księżniczka uśmiechnęła się, jak uśmiechają się ludzie, którzy myślą, że lepiej znają sprawę niż ich rozmówca. – Powiem ci więcej – ciągnął książę Wasilij chwytając ją za rękę. – List został napisany, choć nie został wysłany, a monarcha dowiedział się o tym. Sprawa polega na tym, czy list został zniszczony, czy też nie. Jeśli nie, to gdy tylko w s z y s t k o s i ę s k o ń c z y – książę westchnął, dając tym do zrozumienia, co rozumiał pod słowami w s z y s t k o s i ę s k o ń c z y – i papiery hrabiego zostaną ujawnione, testament i list będą przekazane monarsze i prośba z pewnością zostanie uwzględniona. Pierre, jako prawy syn, dostanie wszystko. – A nasza część? – zapytała księżniczka uśmiechając się ironicznie, jak gdyby mogło się zdarzyć wszystko, tylko nie to. – Mais, ma pauvre Catiche, c'est clair comme le jour. 146 Wówczas on będzie jedynym legalnym spadkobiercą, a wy absolutnie nic nie dostaniecie. Ty, moja droga, powinnaś wiedzieć, czy testament i prośba były napisane i czy zostały zniszczone. A jeśli z jakichś powodów o tym zapomniano, toś powinna wiedzieć, gdzie się znajdują, i znaleźć je, dlatego że... – Tego tylko brakowało! – przerwała mu księżniczka uśmiechając się serdecznie, lecz nie zmieniając wyrazu oczu. – Jestem kobietą. Wy uważacie, żeśmy głupie, ale wiem tyle, że  146  Ależ, droga Catiche, to jasne jak dzień.  66 nieprawy syn nie może dziedziczyć... Un bâtard147– dodała. Sądziła, widać, że to słowo w przekładzie ostatecznie udowodni księciu bezpodstawność jego sądu. – A wreszcie, jak możesz tego nie rozumieć, Catiche! ty, taka mądra, jak możesz tego nie rozumieć: skoro hrabia napisał do monarchy list z prośbą o uznanie jego syna za syna legalnego, to Pierre już nie będzie Pierre'em, lecz hrabią Bezuchowem, a wtedy wszystko dostanie na podstawie testamentu! I jeśli testament i list nie zostały zniszczone, to tobie nic nie zostanie oprócz pociechy, żeś była uczciwa, et tout ce qui s'en suit. 148 Na pewno. – Wiem, że testament został napisany, ale i to wiem, że jest nieważny, a zdaje się, że ty, mon cousin, uważasz mnie za skończenie głupią – oświadczyła księżniczka z miną, z jaką mówią kobiety, którym się wydaje, że powiedziały coś dowcipnego a obraźliwego. – Kochana Katarzyno Siemionowno! – niecierpliwie zaczął książę Wasilij. – Przyszedłem do ciebie nie po to, żeby sobie wzajemnie docinać, ale po to, by z tobą jak z krewną, dobrą, poczciwą, rzeczywistą krewną, porozmawiać o twoich własnych sprawach. Powtarzam ci po raz dziesiąty, że jeśli w papierach hrabiego jest list do monarchy i testament na korzyść Pierre'a, to ty, kochanie, wraz z twymi siostrami nie jesteście spadkobierczyniami. Jeśli mi nie wierzysz, dajże wiarę ludziom, którzy się na tym znają: dopiero co rozmawiałem z Dymitrem Onufriczem (był to adwokat domu) i on to samo powiedział. Widocznie coś odmieniło się nagle w myślach księżniczki, cienkie jej wargi pobladły (oczy pozostały ciągle te same), a głos, kiedy przemówiła, był przerywany tak głośnymi wybuchami, że się sama tego nie spodziewała. – To byłoby doskonale – oświadczyła. – Niczegom nie chciała i nie chcę. Zepchnęła z kolan pieska i poprawiła fałdy sukni. – Oto wdzięczność, oto uznanie dla ludzi, którzy wszystko dla niego poświęcili – rzekła. – Pięknie! Bardzo dobrze! Ja nic nie potrzebuję, książę. – Ależ nie jesteś przecież sama, masz siostry – odrzekł książę Wasilij. Lecz księżniczka nie słuchała go. – Tak, wiedziałam o tym dawno, alem zapomniała, że prócz nikczemności, oszustwa, zawiści, intryg, prócz niewdzięczności, najczarniejszej niewdzięczności, nie ma się czego spodziewać w tym domu... – Wiesz wreszcie czy nie wiesz, gdzie jest testament? – dopytywał się książę Wasilij, a policzki mu drgały jeszcze silniej niż przedtem. – Tak, byłam głupia, wierzyłam jeszcze ludziom, kochałam ich i poświęcałam się dla nich. A powodzi się tylko tym, co są podli i wstrętni. Wiem, czyje to są intrygi. Księżniczka chciała wstać, ale książę przytrzymał ją za rękę. Księżniczka wyglądała jak ktoś, kto się nagle rozczarował do całego rodu ludzkiego; patrzyła na swego rozmówcę gniewnie. – Jeszcze mamy czas, moja droga. Pamiętaj, Catiche, że to wszystko stało się mimo woli, w chwili gniewu, choroby, a potem zostało zapomniane. Jest naszym obowiązkiem, moja kochana, naprawić jego błąd, ulżyć mu w ostatnich chwilach przez to, że nie dopuścimy do wyrządzenia niesprawiedliwości, nie pozwolimy mu umrzeć z myślą, że unieszczęśliwił tych ludzi... – Tych ludzi, którzy wszystko dla niego poświęcili – podjęła księżniczka i znowu zerwała się, chcąc wstać, lecz książę jej nie puszczał – czego on nigdy nie umiał ocenić! Nie, mon cousin – dodała z westchnieniem – zawsze będę pamiętała, że na tym świecie nie należy oczekiwać nagrody, że na tym świecie nie ma ani honoru, ani sprawiedliwości. Na tym świecie trzeba być przebiegłym i złym. – Voyons149, uspokój się, znam twoje dobre serce. 147  Bękart. I wszystkiego, co z tego wynika. 149 No, no. 148  67 – Nie, mam złe serce. – Znam twe serce – powtórzył książę – cenię twą przyjaźń i pragnąłbym, żebyś była tego samego zdania o mnie. Uspokój się i parlons raison150, póki jeszcze czas – może doba, może godzina; opowiedz mi wszystko, co wiesz o testamencie, i najważniejsze, gdzie on jest: powinnaś o tym wiedzieć. Zaraz go weźmiemy i pokażemy hrabiemu. Z pewnością zapomniał o nim, a teraz zechce go unieważnić. Rozumiesz, że jedynym mym pragnieniem jest święcie wypełnić jego wolę; tylko po to tu przyjechałem. Po to tu jestem, żeby pomóc jemu i wam. – Teraz już wszystko zrozumiałam. Wiem, czyje to intrygi. Wiem – powtórzyła księżniczka. – Nie o to chodzi, kochanie. – To protégée151 księcia, kochana Anna Michajłowna, której nie chciałabym mieć za pokojówkę, szkaradna, wstrętna kobieta. – Ne perdons point de temps.152 _ Proszę tego nie mówić! Zeszłej zimy wkręciła się tutaj i naopowiadała hrabiemu takich obrzydliwości, takich paskudztw na nas wszystkich, szczególnie na Sophie – nawet powtórzyć tego nie mogę – że hrabia się rozchorował i przez dwa tygodnie nie chciał nas widzieć. Przypuszczam, że właśnie wtedy napisał ten wstrętny, szkaradny papier; ale myślałam, że ten papier nie ma żadnego znaczenia. - Nous y voilà!153 Czemużeś przedtem nic mi nie powiedziała? – W wytłaczanym pugilaresie, który trzyma pod poduszką. Teraz już wiem – rzekła księżniczka nie odpowiadając. – Tak, jeśli mam na sumieniu grzech, wielki grzech, to tylko nienawiść do tej łajdaczki – księżniczka niemal krzyczała, zmieniona na twarzy. – I czemu ona się tutaj wkręca? Ale ja jej wszystko powiem, wszystko. Przyjdzie czas!  150  Porozmawiajmy rozsądnie. Protegowana. 152 Nie traćmy czasu. 153 O to chodzi! 151  68 XIX  Kiedy takie rozmowy toczyły się w sali przyjęć i w pokoju księżniczki, kareta z Pierre'em (po którego posłano) i z Anną Michajłowną (która uznała za konieczne przyjechać razem z nim) wjeżdżała na dziedziniec domu hrabiego Bezuchowa. Gdy koła karety zaturkotały miękko po słomie, rozesłanej pod oknami, Anna Michajłowna zwróciła się do swego towarzysza ze słowami pociechy, a przekonawszy się, że śpi w kącie karety, obudziła go. Pierre ocknął się i dopiero wysiadając z karety za Anną Michajłowną pomyślał o widzeniu się z umierającym ojcem, które go czekało. Zauważył, że zajechali nie od frontu, lecz od tylnego podjazdu. Kiedy schodził ze stopnia, dwaj ludzie odziani po miejsku spiesznie odbiegli od podjazdu w cień ściany. Pierre zatrzymał się i z obu stron w cieniu domu dojrzał jeszcze kilku podobnych ludzi. Jednak ani Anna Michajłowna, ani lokaj, ani stangret, którzy nie mogli nie widzieć tych ludzi, nie zwrócili na nich uwagi. „A więc tak być musi” – zdecydował Pierre i poszedł za Anną Michajłowną. Anna Michajłowna szła na górę szybkim krokiem – słabo oświetlonymi, wąskimi, kamiennymi schodami – i przyzywała Pierre'a, który zostawał w tyle. Pierre nie rozumiał wprawdzie, dlaczego w ogóle powinien iść do hrabiego, a jeszcze mniej, dlaczego musi iść kuchennymi schodami, ale wywnioskował z pewności siebie Anny Michajłowny i jej pośpiechu, że tak trzeba. W połowie schodów omal ich nie przewrócili jacyś ludzie z wiadrami, którzy stukając butami, zbiegali naprzeciw nich. Ludzie ci przywarli do ściany, aby przepuścić Pierre'a i Annę Michajłownę i bynajmniej nie okazali zdziwienia na ich widok. – Czy tędy do pokojów księżniczek? – zapytała Anna Michajłowna jednego z nich. – Tędy – odpowiedział lokaj śmiało i głośno, jak gdyby teraz wszystko już było wolno. – Drzwi na lewo, dobrodziejko. – Być może, hrabia mnie wcale nie wzywał – rzekł Pierre, kiedy się znalazł na podeście. – Pójdę raczej do siebie. Anna Michajłowna przystanęła, by zrównać się z Pierre'em. – Ah, mon ami! – rzekła i podobnym gestem, jak rano dotknęła ręki syna, dotknęła jego ręki – croyez, que je souffre, autant que vous, mais soyez homme.154 – Doprawdy, może jednak pójdę sobie? – zapytał Pierre, łagodnie patrząc przez okulary na Annę Michajłownę. – Ah, mon ami, oubliez les torts qu'on a pu avoir en-vers vous, pensez, que c'est votre père... peut-être à 1'agonie. – Westchnęła. – Je vous ai tout de suite aimé comme mon fils. Fiez-vous à moi, Pierre. Je n'oublierai pas vos intérêts.155 Pierre nic nie rozumiał; znowu mu się wydawało, w jeszcze silniejszym stopniu, że tak być powinno, więc szedł pokornie za Anną Michajłowną, która już otwierała drzwi. Drzwi prowadziły do przedpokoju i służbowego wejścia. W kącie siedział stary sługa księżniczek i robił pończochę. Pierre nigdy nie był w tej części domu, nawet nie podejrzewał, że takie pokoje istnieją. Mijającą ich dziewczynę z karafką na tacy Anna Michajłowna zapy154  Ach, mój przyjacielu... proszę; mi wierzyć, że cierpię nie mniej niż pan, ale bądź mężczyzną. Mój drogi, proszę zapomnieć o krzywdach, które panu wyrządzono; proszę pomyśleć, że to pański ojciec... może już w agonii... Ja cię od razu pokochałam jak syna... Zaufaj mi... Nie zapomnę o twoich interesach.  155  69 tała (nazywając ją „miłą” i „kochaneczką”) o zdrowie księżniczek i pociągnęła Pierre'a dalej po kamiennej posadzce korytarza. W korytarzu pierwsze drzwi na lewo prowadziły do mieszkalnych pokojów księżniczek. Z pośpiechu (w tej chwili wszystko w tym domu robiło się z pośpiechem) pokojówka z karafką nie domknęła drzwi, więc Pierre i Anna Michaj łowna, przechodząc obok, mimowolnie zajrzeli do tego pokoju, gdzie starsza księżniczka i książę Wasilij rozmawiali siedząc blisko siebie. Kiedy książę Wasilij zobaczył przechodzących, żachnął się niecierpliwie i opadł na fotel; księżniczka porwała się i desperackim ruchem z całej siły trzasnęła drzwiami zamykając je. Ów ruch tak był niepodobny do zwykłego spokoju księżniczki, a strach, jaki pojawił się na twarzy księcia Wasilia, tak nie licował z jego wyniosłością, że Pierre, przystając, spojrzał pytająco przez okulary na swą przewodniczkę. Anna Michajłowna nie okazała zdziwienia, tylko uśmiechnęła się z lekka i westchnęła, jakby okazując, że spodziewała się tego. – Soyez homme, mon ami, c'est moi qui veillerai à vos intérêts156– rzekła w odpowiedzi na jego spojrzenie i jeszcze szybciej poszła przez korytarz. Pierre nie rozumiał, o co chodzi, a jeszcze mniej – co znaczyło „veiller à vos intérêts”, rozumiał jednak, że wszystko tak być powinno. Doszli korytarzem do na pół oświetlonego salonu przylegającego do sali przyjęć hrabiego. Była to jedna z tych chłodnych a wspaniałych komnat, które Pierre znał od strony wejścia frontowego. Jednak nawet w tym pokoju stała na środku pusta wanna, a na dywanie była rozlana woda. Z przeciwka wyszli na palcach, nie zwracając na nich uwagi, lokaj i służka cerkiewny z kadzidłem. Weszli do znajomej Pierre'owi sali przyjęć z dwoma weneckimi oknami i wyjściem do ogrodu zimowego oraz z dużym popiersiem Katarzyny i jej portretem naturalnej wielkości. W sali przyjęć siedzieli wciąż ci sami ludzie, niemal że w tych samych pozach, i rozmawiali szeptem. Zamilkli spojrzawszy na stroskaną, bladą twarz wchodzącej Anny Michajłowny i na tęgiego, wysokiego Pierre'a, który ze spuszczoną głową szedł ulegle za nią. Twarz Anny Michajłowny wyrażała świadomość, że decydująca chwila nadeszła; z manierami zaaferowanej damy petersburskiej, jeszcze śmielej niż rano, weszła do pokoju, nie puszczając od siebie Pierre'a ani na chwilę. Czuła, że przyjęcie ma zapewnione, ponieważ prowadzi ze sobą tego, kogo chciał widzieć umierający. Szybkim spojrzeniem obrzuciła wszystkich znajdujących się w pokoju, a gdy zauważyła spowiednika hrabiego, nie to żeby się zgięła, ale jakby zmalała, i drobniutkim kłusikiem podpłynęła do spowiednika i z uszanowaniem przyjęła błogosławieństwo najpierw jednego duchownego, a potem drugiego. – Chwała Bogu, żeśmy zdążyli – rzekła do jednego z nich. – My, krewni, takeśmy się wszyscy obawiali. A ten młody człowiek to syn hrabiego – dodała ciszej. – Straszna chwila! Wyrzekłszy te słowa zbliżyła się do doktora. – Cher docteur – rzekła – ce jeune homme est le fils du comte... Y-a-t-il de 1'espoir? 157 Doktor w milczeniu szybkim ruchem wzniósł w górę oczy i ramiona. Anna Michajłowna dokładnie takim samym ruchem wzniosła ramiona i oczy, omal je zamykając; westchnęła, odeszła od doktora i wróciła do Pierre'a, mówiąc doń ze szczególnym szacunkiem, tkliwie a smutno; – Ayez confiance en sa miséricorde!158– rzekła i wskazała mu sofkę, żeby usiadł i poczekał na nią, a sama bezszelestnie ruszyła ku drzwiom, na które wszyscy patrzyli; drzwi leciutko skrzypnęły i Anna Michajłowna zniknęła za nimi. Pierre, postanowiwszy we wszystkim słuchać swej przewodniczki, podszedł do sofki, którą mu wskazała. Gdy tylko Anna Michajłowna zniknęła, zauważył, że w spojrzeniach wszystkich obecnych w pokoju, które skierowały się na niego, było coś więcej niż ciekawość i współczucie. Zauważył, że wszyscy szepczą ze sobą, wskazują na niego oczami, jak gdyby z 156  Proszę być mężczyzną, mój przyjacielu, ja będę czuwać nad twoimi interesami Drogi doktorze... ten młody człowiek to syn hrabiego... Czy jest nadzieja? 158 Ufaj pan Jego miłosierdziu! 157  70 obawą, a nawet uniżonością. Okazywano mu szacunek, jak nigdy przedtem: nie znana mu dama, która rozmawiała z duchownymi, wstała ze swego miejsca i zaproponowała, by usiadł; adiutant podniósł rękawiczkę upuszczoną przez Pierre'a i podał mu; lekarze zamilkli z szacunkiem, kiedy przechodził obok nich, i usunęli się, by zrobić mu miejsce. Pierre chciał z początku usiąść gdzie indziej, żeby nie krępować damy, chciał sam podnieść rękawiczkę i wyminąć doktorów, którzy w ogóle nie stali mu na drodze, lecz nagle poczuł, że byłoby to nieprzyzwoite, poczuł, że tej właśnie nocy został osobą, która zobowiązana jest dokonać jakiegoś strasznego i przez wszystkich oczekiwanego obrzędu, i dlatego powinien od wszystkich przyjmować usługi. W milczeniu wziął od adiutanta rękawiczkę, usiadł na miejscu damy, kładąc swe duże ręce na symetrycznie wysuniętych kolanach – w naiwnej pozie posągu egipskiego; w duszy rozstrzygnął, że tak właśnie wszystko powinno być, że tego właśnie wieczoru – by nie stracić głowy i nie narobić głupstw – nie należy działać wedle własnych pojęć, ale trzeba się całkowicie zdać na wolę tych, którzy nim kierowali. Nie upłynęły nawet dwie minuty, kiedy książę Wasilij w mundurze z trzema gwiazdami, majestatycznie, z wysoko podniesioną głową wszedł do pokoju. Zdawało się, że schudł od rana; oczy miał większe niż zwykle, kiedy rozejrzał się po pokoju i zobaczył Pierre'a. Podszedł do niego, wziął go za rękę (czego przedtem nigdy nie robił) i pociągnął ją w dół, jak gdyby chcąc wypróbować, czy mocno się trzyma. – Courage, courage, mon ami. Il a demandé à vous voir. C'est bien...159 – i chciał odejść. Lecz Pierre uznał za konieczne zapytać: – Jak zdrowie... – Zająknął się, nie wiedział bowiem, czy wypada nazywać umierającego hrabią; a nazwać go ojcem krępował się. – Il a eu encore un coup, il y a une demi-heure. Był jeszcze jeden udar. Courage, mon ami...160 Myśli Pierre'a znajdowały się w stanie takiego pogmatwania, że słysząc słowa „udar” przedstawił sobie uderzenie jakiegoś ciała. Popatrzył więc w zdumieniu na księcia Wasilia i dopiero później zrozumiał, że udar to nazwa choroby. Książę Wasilij w przejściu powiedział kilka słów Lorrainowi i na palcach wszedł do pokoju chorego. Nie umiał chodzić na palcach i niezręcznie podskakiwał całym ciałem. Za nim weszła starsza księżniczka, potem duchowni i asysta cerkiewna, służba weszła również. Za tamtymi drzwiami dał się słyszeć ruch; wreszcie wybiegła Anna Michajlowna, a jej pobladła twarz wyrażała niezłomną wolę wypełnienia obowiązku; Anna Michajłowna dotknęła ręki Pierre'a i rzekła: – La bonté diwine est inépuisable. C'est la cérémonie de l'extrême onction qui va commencer. Venez.161 Pierre wszedł stąpając po miękkim dywanie i zauważył, że i adiutant, i nieznajoma dama, i jeszcze ktoś ze służby – wszyscy weszli za nim, jakby teraz już nie trzeba było pytać o pozwolenie wejścia do tego pokoju.  159  Odwagi, odwagi, przyjacielu. Kazał cię wezwać. To dobrze... Miał jeszcze jeden udar pół godziny temu... Odwagi, przyjacielu... 161 Niewyczerpane jest miłosierdzie Boże. Zaraz zacznie się obrzęd ostatniego namaszczenia. Chodźmy. 160  71 XX  Pierre dobrze znał ten duży pokój, przedzielony kolumnami i łukiem, jasny, cały obity perskimi dywanami. Część pokoju za kolumnami, gdzie z jednej strony stało wysokie mahoniowe łoże z jedwabnymi firankami, a z drugiej – duża szafka z ikonami za szkłem, była jasno oświetlona, jak bywają oświetlone cerkwie podczas wieczornego nabożeństwa. Pod oświetlonymi ryzami obrazów stał długi wolterowski fotel, a na fotelu, wyłożonym śnieżnobiałymi, nie zmiętymi, widać dopiero co obleczonymi poduszkami, leżała – przykryta do pasa jaskrawozieloną kołdrą – znana Pierre'owi majestatyczna postać jego ojca, hrabiego Bezuchowa z siwą grzywą włosów nad szerokim czołem, w której było coś lwiego, i z tymi charakterystycznymi szlachetnymi fałdami zmarszczek na pięknej czerwonawożółtej twarzy. Leżał tuż pod obrazami, obie grube, duże ręce wyjęte spod kołdry leżały na niej. Między wielki a wskazujący palec jego prawej ręki, odwróconej dłonią do dołu, wstawiono świecę woskową, przytrzymywał ją stary sługa, przechylony zza fotela. Pochyleni nad fotelem duchowni w swych wspaniałych lśniących szatach, z opadającymi na nie długimi włosami, trzymali w rękach zapalone świece i powoli odprawiali modły. Nieco za nimi stały dwie młodsze księżniczki z chusteczkami przy oczach, przed nimi – najstarsza, Catiche, z wyrazem gniewu i zdecydowania, ani na chwilę nie spuszczała oczu z ikon, jakby w ten sposób oświadczała wszystkim, że nie odpowiada za siebie, jeśli się obejrzy. Anna Michajłowna, której twarz wyrażała wszystko przebaczający, łagodny smutek, oraz nieznajoma dama stały przy drzwiach. Książę Wasilij stał z drugiej strony, blisko fotela, za rzeźbionym krzesłem krytym aksamitem; odwrócił je ku sobie grzbietem, na którym wsparł łokieć lewej ręki ze świecą, prawą ręką żegnał się, a za każdym razem, kiedy dotykał palcami czoła, wznosił oczy do góry. Jego twarz wyrażała spokojną pobożność i poddanie się woli Bożej. „A jeśli nie rozumiecie tych uczuć, tym gorzej dla was” – zdawała się mówić jego twarz. Za nim stał adiutant, doktorzy i służba męska, kobiety i mężczyźni rozdzielili się – jak w cerkwi. Wszyscy milczeli, robili znak krzyża; słychać było tylko słowa modlitwy, dyskretnie niski śpiew basowy, a w chwilach milczenia przestępowanie z nogi na nogę i westchnienia. Anna Michajłowna, z tym znaczącym wyrazem, który wskazywał, że ona wie, co robi, przeszła przez cały pokój i podała Pierre'owi świecę. Zapalił ją, lecz zajęty przyglądaniem się wszystkiemu, co go otaczało, jął żegnać się tą właśnie ręką, w której trzymał świecę. Księżniczka Sophie, najmłodsza, rumiana, owa śmieszka z pieprzykiem, patrzyła na niego. Z uśmiechem ukryła twarz w chusteczce i długo jej nie odsłaniała; ale gdy spojrzała na Pierre'a, znowu się roześmiała. Czuła, widać, iż nie jest w stanie patrzeć na niego bez śmiechu, ale nie mogła się powstrzymać, by nie patrzeć, więc by uniknąć pokusy, przeszła wolno za kolumnę. W połowie ceremonii głosy duchownych zamilkły nagle; kapłani powiedzieli coś sobie szeptem; stary sługa trzymający rękę hrabiego wstał i odwrócił się do dam. Anna Michajłowna wysunęła się naprzód i pochylona nad chorym, nie odwracając się, palcem wezwała do siebie Lorraina. Francuz-doktor – który stał bez zapalonej świecy, wsparty o kolumnę w pełnej uszanowania pozie cudzoziemca, wskazującej, że mimo różnic wiary rozumie powagę odbywającego się obrzędu, a nawet pochwala go – bezszelestnymi krokami człowieka w pełni sił zbliżył się do chorego, białymi, cienkimi palcami wziął z zielonej kołdry jego wolną rękę,  72 odwrócony jął badać puls i zamyślił się. Choremu dano czegoś się napić, zrobił się koło niego ruch, potem wszyscy znowu powrócili na swoje miejsca i modły rozpoczęły się na nowo. Podczas tej przerwy Pierre zauważył, że książę Wasilij wyszedł spoza oparcia swego krzesła i z tym samym wyrazem świadczącym, iż on wie, co robi, i tym gorzej dla tych, co go nie rozumieją, nie zbliżył się do chorego, lecz przeszedłszy obok przyłączył się do starszej księżniczki i wraz z nią skierował się w głąb sypialni, do wysokiego łoża pod jedwabnymi firankami. Odszedłszy od łoża oboje zniknęli za tylnymi drzwiami, ale nim się modły zakończyły, na nowo wrócili, jedno za drugim, na swe miejsce. Na tę okoliczność Pierre zwrócił nie więcej uwagi niż na cokolwiek innego, ponieważ rozstrzygnął w myśli raz na zawsze, że to, co się działo tego wieczora, jest niezbędne i konieczne. Dźwięk śpiewów cerkiewnych ustał: rozległ się głos duchownego, który z uszanowaniem winszował choremu przyjęcia sakramentu. 162 Chory leżał, wciąż tak samo bez życia, nieruchomo. Wszyscy dokoła niego się poruszyli, rozległy się kroki i szepty, wśród których szept Anny Michajłowny był najprzenikliwszy. Pierre słyszał, jak powiedziała: – Koniecznie trzeba przenieść go na łóżko, tu w żaden sposób nie można... Chorego tak obstąpili doktorzy, księżniczki i służba, że Pierre już nie widział tej czerwonożółtej głowy z siwą grzywą, której – pomimo że dostrzegał również inne twarze – ani na chwilę nie tracił z oczu przez cały czas nabożeństwa. Z ostrożnych ruchów ludzi, którzy obstąpili fotel, Pierre domyślił się, że umierającego podnosili i przenosili. – Trzymaj się mojej ręki, bo upuścisz – usłyszał przestraszony szept jednego ze sług – od dołu... jeszcze jeden – mówiły głosy, a ciężkie oddechy i stąpania ludzi stały się jeszcze śpieszniejsze, jak gdyby ciężar, który nieśli, był ponad ich siły. Niosący, wśród których była również Anna Michajłowna, zrównali się z młodym człowiekiem, spoza pleców i karków ludzi przez jedną chwilę ukazała mu się wysoka, tłusta, odsłonięta pierś i masywne ramiona chorego, uniesione do góry przez ludzi trzymających go pod pachy, i siwa, kędzierzawa lwia głowa. Głowy tej z niepospolicie szerokim czołem i kośćmi policzkowymi, pięknymi zmysłowymi ustami i majestatycznym chłodnym wejrzeniem nie oszpeciła bliskość śmierci. Była taka, jaką znał Pierre trzy miesiące temu, kiedy hrabia wyprawiał go do Petersburga. Ale teraz głowa ta chwiała się bezsilnie od nierównych kroków niosących, a chłodne, apatyczne spojrzenie nie wiedziało, na czym się zatrzymać. Minęło kilka minut krzątaniny przy wysokim łożu, ludzie, którzy nieśli chorego, odeszli. Anna Michajłowna dotknęła ręki Pierre'a i rzekła do niego: „Venez”. Pierre wraz z nią podszedł do łoża, na którym położono chorego – w pozycji niezwyczajnej, najwidoczniej mającej związek z dopiero co dokonanym obrzędem. Leżał trzymając głowę wysoko na poduszkach. Ręce spoczywały symetrycznie na wierzchu zielonej jedwabnej kołdry; dłonie były zwrócone ku dołowi. Kiedy Pierre zbliżył się, hrabia patrzył prosto na niego, ale patrzył spojrzeniem, którego sensu i znaczenia człowiek pojąć nie może. Albo to spojrzenie nic nie mówiło – ot, póki są oczy, przecie trzeba na coś patrzeć – albo też mówiło zbyt wiele. Pierre zatrzymał się, nie wiedząc, co robić, i spojrzał pytająco na swą przewodniczkę Annę Michajłownę. Anna Michajłowna dała mu pośpieszny znak oczami, wskazując na rękę chorego i wargami posyłając w powietrzu pocałunek. Pierre, ostrożnie wyciągając szyję, by nie zaczepić o kołdrę, zastosował się do jej rady i ucałował szeroką, mięsistą dłoń. Ani ręka, ani żaden muskuł na twarzy hrabiego nie drgnął. Pierre znowu spojrzał pytająco na Annę Michajłownę – zapytując, co teraz ma robić. Anna Michajłowna wskazała mu oczyma fotel, który stał przy łóżku. Pierre z uległością jął sadowić się na fotelu, lecz ciągle zapytywał oczyma, czy robi to, co trzeba. Anna Michajłowna aprobująco kiwnęła głową. Pierre znowu przyjął symetrycznie naiwną pozę egipskiego posągu, najwidoczniej ubolewając nad tym, że jego niezgrabne, otyłe ciało zajmuje tak dużo miejsca, i wytężając wszystkie siły ducha, by się wydać możliwie jak 162  Wg obyczaju rosyjskiego.  73 najmniejszym. Patrzył na hrabiego. Hrabia patrzył w to miejsce, gdzie się znajdowała twarz Pierre'a, kiedy ten stał. Z twarzy Anny Michajłowny widać było, że ocenia wzruszającą ważność tej ostatniej chwili, gdy ojciec widzi się z synem. Trwało to ze dwie minuty, które Pierre'owi wydały się godziną. Nagle grube mięśnie i fałdy twarzy hrabiego zaczęły drgać. Drganie potęgowało się, piękne usta wykrzywiły się (dopiero wtedy Pierre pojął, jak ojciec był bliski śmierci), z wykrzywionych ust rozległ się niewyraźny, chrapliwy dźwięk. Anna Michajłowna bacznie patrzyła w oczy choremu i usiłowała odgadnąć, czego mu trzeba: wskazywała to Pierre'a, to napój, pytającym szeptem wymieniała imię księcia Wasilia, pokazywała na kołdrę. Oczy i twarz chorego wyrażały zniecierpliwienie. Zrobił wysiłek, by spojrzeć na sługę, który nie odstępując go stał u wezgłowia. – Jaśnie pan chce się przewrócić na drugi boczek – szepnął sługa i podszedł, by ciężkie ciało hrabiego odwrócić twarzą do ściany. Pierre wstał, by pomóc słudze. W tym momencie, kiedy hrabiego odwracano, jedna jego ręka bezwładnie opadła w tył, zrobił daremny wysiłek, by ją przesunąć. Nie wiadomo, czy zauważył owo przerażone spojrzenie, jakim Pierre patrzył na tę obumarłą rękę, czy też jakaś inna myśl przemknęła w tej chwili w jego umierającej głowie, dość, że popatrzył na nieposłuszną rękę, na wyraz strachu w twarzy Pierre'a, znowu na rękę i na jego twarzy zjawił się tak nie pasujący do jego rysów słaby, męczeński uśmiech, wyrażający jakby drwinę z własnej niemocy. Na widok tego uśmiechu Pierre poczuł znienacka drżenie w piersi, szczypanie w nosie i łzy zaćmiły mu wzrok. Chorego odwrócono na bok twarzą do ściany. Westchnął. – Il est assoupi – oświadczyła Anna Michajłowna, gdy zauważyła księżniczkę, która przyszła, by ją zastąpić. – Allons.163 Pierre wyszedł.  163  Zasnął... Chodźmy.  74 XXI  W sali przyjęć już nie było nikogo z wyjątkiem księcia Wasilia i starszej księżniczki, którzy siedząc pod portretem Katarzyny rozmawiali o czymś z ożywieniem. Gdy tylko zobaczyli Pierre'a i jego przewodniczkę, zamilkli. Księżniczka coś schowała, jak wydało się Pierre'owi, i szepnęła: – Nie mogę patrzeć na tę kobietę. – Catiche a fait donner du thé dans le petit salon – rzekł książę Wasilij do Anny Michajłowny. – Allez, ma pauvre Anna Michajłowna, prenez quelque chose, autrement vous ne souffrez pas.164 Do Pierre'a nic nie powiedział, tylko serdecznie uścisnął mu rękę poniżej ramienia. Pierre i Anna Michaj łowna weszli do petit salon.165 – Il n'y a rien qui restaure, comme une tasse de cet excellent thé russe après une nuit blanche166 – mówił Lorrain z wyrazem powściąganego ożywienia, popijając z cienkiej chińskiej filiżanki bez uszka. Stał w małym, okrągłym salonie przed stołem z przyborem do herbaty i zimną kolacją. Wszyscy obecni tej nocy w domu hrabiego Bezuchowa zebrali się przy stole, by pokrzepić siły. Pierre dobrze pamiętał ten mały, okrągły salonik z lustrami i małymi stoliczkami. Podczas balów u hrabiego Pierre, nie umiejący tańczyć, lubił siedzieć w tym niewielkim zwierciadlanym pokoju i obserwować, jak damy w balowych toaletach, brylantach i perłach na obnażonych ramionach, przechodząc przez salonik, przeglądały się w jasno oświetlonych lustrach, które kilkakrotnie powtarzały ich odbicia. Teraz ten sam pokój oświetlały zaledwie dwie świece i wśród nocy na jednym małym stoliku stały rozstawione nieporządnie półmiski i przybór do herbaty; różni powszednio odziani ludzie, co tu siedzieli, rozmawiali szeptem, każdym ruchem, każdym słowem dając dowód, że nikt nie zapomina o tym, co się dzieje teraz w sypialni, i o tym, co się tam jeszcze stanie. Pierre nie zabrał się do jadła, choć mu się bardzo chciało jeść. Obejrzał się pytająco na swą przewodniczkę i spostrzegł, że wychodzi na palcach do sali przyjęć, gdzie został książę Wasilij ze starszą księżniczką. Pierre sądził, że to również było konieczne i, pomarudziwszy nieco, poszedł za nią. Anna Michajłowna stała obok księżniczki, obie mówiły jednocześnie wzburzonym szeptem: – Pozwoli księżna, że i ja wiem, co można, a czego nie można – mówiła księżniczka, będąc widocznie w tym samym stanie wzburzenia, w jakim była w owej chwili, kiedy zatrzaskiwała drzwi swego pokoju. – Ależ, droga księżniczko – mówiła Anna Michajłowna łagodnie i przekonywająco, zastępując drogę do sypialni i nie puszczając księżniczki – czy to nie będzie zbyt ciężkie dla biednego wujaszka w chwili, kiedy potrzebuje odpoczynku? Rozmowa o sprawach tego świata w takiej chwili, kiedy jego dusza już została przygotowana...  164  Catiche kazała podać herbatę w saloniku... Moja biedna Anno Michajłowno, proszę tam iść i pokrzepić się, inaczej pani nie podoła. 165 Saloniku. 166 Po nieprzespanej nocy nic tak nic odświeża jak filiżanka tej doskonalej herbaty rosyjskiej.  75 Książę Wasilij siedział w fotelu w swej familiarnej pozie, założywszy wysoko nogę na nogę. Policzki mu drgały, a gdy drgania ustały, wydawały się grubsze ku dołowi; miał minę człowieka mało zainteresowanego rozmową obu dam. – Voyons, ma bonne Anna Michajłowna, laissez faire Catiche. 167 Pani wie, jak hrabia ją kocha. – Nawet nie wiem, co zawiera ten dokument – mówiła księżniczka zwracając się do księcia Wasilia i wskazując wytłaczany pugilares, który trzymała w rękach. – Wiem tylko, że prawdziwy testament jest w biurku, a to jakiś zapomniany papier... Chciała wyminąć Annę Michajłownę, lecz Anna Michajłowna podskoczyła i znowu zagrodziła jej drogę. – Ja wiem, moja dobra, kochana księżniczko – rzekła Anna Michajłowna chwytając pugilares, i to tak mocno, że widać było, iż nieprędko go wypuści. – Kochana księżniczko, proszę mieć nad nim litość. Je vous en conjure...168 Księżniczka milczała. Słychać tylko było odgłosy walki o pugilares. Widać było, że jeśli się odezwie, to w sposób niezbyt pochlebny dla Anny Michajłowny. Anna Michajłowna trzymała pugilares mocno, mimo iż głos jej zachowywał całą słodką miękkość i przylepność. – Pierre, przyjacielu, proszę się tu zbliżyć. Myślę, że on nie jest zbędny podczas narady rodzinnej, prawda, książę? – Czegóż milczysz, mon cousin? – wykrzyknęła nagle księżniczka tak głośno, że zebrani w salonie usłyszeli i przerazili się jej głosu. – Dlaczegóż milczysz, gdy tu Bóg wie kto pozwala sobie wtrącać się i robić sceny na progu pokoju umierającego? Intrygantka! – wyszeptała zajadle i z całej siły szarpnęła pugilares, jednak Anna Michajłowna zrobiła kilka kroków, żeby nie puścić pugilaresu, i chwyciła księżniczkę za rękę. – O! – rzekł książę Wasilij z wyrzutem i zdziwieniem. Wstał. – C'est ridicule! Voyons169, proszę, puśćcie. Ja pani mówię. Księżniczka puściła. – I pani! Anna Michajłowna nie posłuchała go. – Mówię, niech pani puści. Biorę wszystko na siebie. Pójdę i zapytam go. Ja... to pani wystarczy. – Mais, mon prince170 – mówiła Anna Michajłowna – po tak ważnym sakramencie, należy mu dać chwilę spokoju. Pierre, powiedz pan swoje zdanie – zwróciła się do młodego człowieka, który, podszedłszy do nich blisko, patrzył ze zdziwieniem na rozjuszoną, wyzbytą wszelkiej godności twarz księżniczki i na drgające policzki księcia Wasilia. – Proszę pamiętać, że odpowiesz pani za wszelkie następstwa – oświadczył surowo książę Wasilij. – Nie wiesz, co robisz. – Wstrętna kobieta! – krzyknęła księżniczka, rzucając się znienacka na Annę Michajłownę i wyrywając jej pugilares. Książę Wasilij spuścił głowę i rozłożył ręce. W tej chwili drzwi, owe straszne drzwi, na które Pierre patrzył tak długo i które otwierały się tak cicho, rozwarły się gwałtownie, uderzając o ścianę. Wybiegła z nich średnia księżniczka i klasnęła w dłonie. – Co wy tu wyprawiacie! – mówiła z rozpaczą. – Il s'en va et vous me laissez seule.171 Starsza księżniczka upuściła pugilares. Anna Michajłowna nachyliła się szybko, schwyciła przedmiot sporu i wbiegła do sypialni. Starsza księżniczka i książę Wasilij, opamiętawszy się, poszli za nią. Po kilku minutach pierwsza wyszła stamtąd starsza księżniczka z bladą, suchą 167  Ależ, droga Anno Michajłowno, proszę pozwolić Catiche. Zaklinam cię... 169 To śmieszne! No więc... 170 Ależ, książę... 171 On umiera, a wy zostawiacie mnie samą. 168  76 twarzą i z zagryzioną dolną wargą. Na widok Pierre'a jej twarz wyraziła niepohamowaną zajadłość. – No, teraz ciesz się pan – rzekła. – Na to czekałeś. Łkając zasłoniła twarz chusteczką i wybiegła z pokoju. Za księżniczką wyszedł książę Wasilij. Chwiejąc się doszedł do kanapy, na której siedział Pierre, i upadł na nią, zasłaniając ręką oczy. Pierre zauważył, że książę był blady, a szczęka dolna drgała mu i trzęsła się jak w febrze. – Ach, przyjacielu! – rzekł wziąwszy Pierre'a za łokieć; w głosie jego była szczerość i słabość, czego nigdy przedtem Pierre w nim nie dostrzegł. – Jakże my grzeszymy, jakże oszukujemy, a na co to wszystko? Idzie mi szósty krzyżyk, mój drogi... Przecie ja... Wszystko kończy śmierć, wszystko. Śmierć jest okropna. – Rozpłakał się. Anna Michajłowna wyszła ostatnia. Zbliżyła się do Pierre’a cichymi, powolnymi krokami. – Pierre!... – powiedziała. Pierre patrzył na nią pytająco. Pocałowała młodego człowieka w czoło, zwilżając je łzami. Milczała chwilę. – Il n'est plus..172 Pierre patrzył na nią przez okulary. – Allons, je vous reconduirai. Tâchez de pleurer. Rien ne soulage, comme les larmes.173 Wprowadziła go do ciemnego salonu. Pierre był rad, że nikt tu nie widzi jego twarzy. Anna Michajłowna odeszła, a kiedy wróciła, spał mocnym snem podłożywszy rękę pod głowę. Nazajutrz rano Anna Michajłowna mówiła do Pierre'a: – Oui, mon cher, c'est une grande perte pour nous touts. Je ne parle pas de vous. Mais Dieu vous soutiendra, vous êtes jeune et vous voilà à la tête d'une immense fortune, je 1'espère. Le testament n'a pas été encore ouvert. Je vous connais assez pour savoir que cela ne vous tournera pas la tête, mais cela vous impose des devoirs, et il faut être homme.174 Pierre milczał. – Peut-être plus tard je vous dirai, mon cher, que si je n'avais pas été là, Dieu sait ce qui serait arrivé. Vous savez, mon oncle avant-hier encore me promettait de ne pas oublier Boris. Mais il n'a pas eu le temps. J'espère, mon cher ami, que vous remplirez le désir de votre père.175 Pierre nic nie rozumiał; milczał, zaczerwieniony wstydliwie, i patrzył na księżnę Annę Michajłownę. Pomówiwszy z Pierre'em, Anna Michajłowna odjechała do Rostowów i położyła się spać. Rankiem po przebudzeniu opowiadała Rostowom i wszystkim znajomym szczegóły śmierci hrabiego Bezuchowa. Mówiła, że i ona pragnęłaby umrzeć tak, jak umarł hrabia, że jego zgon był nie tylko wzruszający, ale i budujący; ostatnie spotkanie ojca z synem było tak wzruszające, że nie mogła wspominać o tym bez łez i nie wie, kto z nich zachowywał się godniej w tych strasznych chwilach: czy ojciec, który o wszystkich i o wszystkim pamiętał i wyrzekł do syna tak wzruszające słowa, czy też Pierre, na którego aż żal było patrzeć, tak był przybity nieszczęściem, ale pomimo to starał się ukryć swój żal, by nie zasmucać umierającego ojca. „C'est pénible, mais cela fait du bien, ça élève l'âme de voir des hommes, comme le vieux comte et son digne fils” 176 – mówiła. O postępkach księżniczki i księcia Wasilia, nie pochwalając ich, mówiła również, ale w wielkiej tajemnicy i szeptem. 172  Już odszedł... Chodźmy, odprowadzę pana. Proszę starać się płakać. Nic tak nie przynosi ulgi jak łzy. 174 Tak, mój przyjacielu, to wielka strata dla nas wszystkich, nie mówiąc już o panu. Ale Bóg doda panu sił, jest pan młody i, jak się spodziewam, posiadasz olbrzymią fortunę. Testamentu jeszcze nie otworzono. Znam pana do tego stopnia, iż jestem przeświadczona, że to nie zawróci panu w głowie, ale to nakłada na pana obowiązki; trzeba być mężczyzną. 175 Mój drogi, może później opowiem panu, że gdyby mnie tam nie było, to Bóg wie, co mogłoby się zdarzyć. Wie pan, onegdaj wujaszek obiecywał mi, że będzie pamiętał o Borysie, ale już nie zdążył. Spodziewam się, drogi przyjacielu, że spełni pan wolę ojca. 176 To ciężkie, ale dobrze robi; serce rośnie, kiedy się widzi takich ludzi, jak stary hrabia i jego zacny syn. 173  77 XXII  W Łysych Górach, majątku księcia Mikołaja Andrejewicza Bołkońskiego, z dnia na dzień spodziewano się przybycia młodego księcia Andrzeja i księżny, lecz oczekiwanie to nie naruszyło ścisłego ładu, wedle którego płynęło życie w domu starego księcia. Général en chef książę Mikołaj Andrejewicz, przezwany w towarzystwie le roi de Prusse177, od czasu kiedy za Pawła został zesłany na wieś, nie opuszczał swych Łysych Gór, mieszkając wraz z córką, księżniczką Marią, i jej damą do towarzystwa, m-lle Bourienne. A choć za nowego panowania zezwolono mu na pobyt w stolicach, nadal mieszkał na wsi i nigdy nie wyjeżdżał, mawiając, że jeśli kto go potrzebuje, ten przejedzie sto pięćdziesiąt wiorst z Moskwy do Łysych Gór, on sam zaś nie potrzebuje nic i nikogo. Powiadał, że są tylko dwa źródła ludzkich wad: próżniactwo i zabobon, a istnieją tylko dwie cnoty: działanie i rozum. Zajmował się osobiście wychowaniem swej córki i by rozwinąć w niej obie główne cnoty, dawał jej lekcje algebry i geometrii i ułożył jej życie wśród nieustannych zajęć. Sam był zajęty stale to pisaniem pamiętników, to obliczeniami z wyższej matematyki, to znów wyrabianiem tabakierek na tokarni bądź pracą w ogrodzie i nadzorowaniem robót budowlanych, które w jego majątku trwały bez przerwy. Ponieważ główny warunek działania stanowi porządek, więc i porządek w jego trybie życia był doprowadzony do najwyższego stopnia dokładności. Przychodził do stołu punktualnie nie tylko w tych samych, niezmiennych okolicznościach, nie tylko o tej samej godzinie – ale i o tej samej minucie. W stosunku do otaczających go ludzi – od córki aż do służby – książę był ostry i niezmiennie wymagający, toteż, nie będąc okrutny, wzbudzał taki lęk i szacunek, jaki niełatwo osiągnąłby człowiek bardzo okrutny. Mimo że był zdymisjonowany i nie miał żadnego stanowiska w państwie, każdy wyższy urzędnik guberni, w której się znajdował majątek księcia, uważał za swój obowiązek stawić się u niego i, podobnie jak architekt, ogrodnik czy księżniczka Maria, czekać wyznaczonej godziny ukazania się księcia w pokoju przyjęć. A każdy w tym pokoju doznawał uczucia podobnego szacunku i lęku, kiedy się rozwierały ogromne wysokie drzwi gabinetu i ukazywała się nieduża postać staruszka w napudrowanej peruce, z malutkimi, suchymi rączkami i siwymi, nawisłymi brwiami, które czasem, kiedy książę się zasępiał, aż przesłaniały blask rozumnych i młodych, błyszczących oczu. Rankiem w dniu przyjazdu młodych księżniczka Maria jak zwykle weszła do pokoju na powitanie ojca, z lękiem czyniąc znak krzyża i w myśli odmawiając modlitwę. Codziennie tu wchodziła, i codziennie się modliła, aby to powszednie powitanie wypadło pomyślnie. Siedzący tu staruszek-służący w pudrowanej peruce cicho wstał i zameldował szeptem: „Księżniczka pozwoli.” Spoza drzwi było słychać miarowy stukot warsztatu. Księżniczka nieśmiało pociągnęła drzwi, otwierające się lekko i bez szmeru, i zatrzymała się u progu. Książę był zajęty przy tokarni; obejrzał się i pracował dalej... Olbrzymi gabinet był wypełniony rzeczami, będącymi widocznie w ciągłym użyciu. Duże biurko, na którym leżały książki i plany, wysokie oszklone szafy biblioteczne z kluczami we 177  Królem pruskim.  78 drzwiach, wysoki pulpit do pisania w pozycji stojącej, na którym leżał otwarty zeszyt, warsztat tokarski, a przy nim porozkładane narzędzia, wióry rozsypane dokoła – wszystko to wskazywało na ciągłe, różnorodne, systematyczne zajęcia. W ruchach niedużej nogi, obutej w tatarski bucik haftowany srebrem, w twardym uścisku żylastej, szczupłej ręki widać było, że książę posiada jeszcze tę upartą, mogącą wiele wytrzymać silę, jaką daje czerstwa starość. Zrobiwszy kilka obrotów, zdjął nogę z pedału tokarki, wytarł dłuto, wrzucił je do skórzanej torby przy warsztacie i podchodząc do stołu przywołał córkę. Nigdy nie błogosławił swych dzieci; jedynie nadstawił jej nie golony jeszcze dzisiaj szczeciniasty policzek, a spojrzawszy na córkę surowo, a jednocześnie z tkliwą uwagą, rzekł: – Zdrowaś?... no to siadaj! Wziął zeszyt geometryczny, zapisany przezeń własnoręcznie, i nogą przysunął sobie fotel. – Na jutro! – rzekł odszukawszy szybko stronicę i twardym paznokciem naznaczył od paragrafu do paragrafu. Księżniczka pochyliła się nad zeszytem. – Poczekaj no, masz list – rzekł nagle starzec, wydostając z torby przymocowanej nad biurkiem kopertę, zaadresowaną kobiecą ręką i rzucając list na biurko. Na widok listu twarz księżniczki pokryły wypieki. Wzięła spiesznie list i pochyliła się nad nim. – Od Heloizy? – zapytał książę odsłaniając w zimnym uśmiechu mocne jeszcze, żółtawe zęby. – Tak, od Julie – odpowiedziała księżniczka lękliwie spoglądając i lękliwie uśmiechając się. – Jeszcze dwa listy przepuszczę, ale trzeci przeczytam – oświadczył książę surowo. – Obawiam się, że za dużo bzdur wypisujecie. Trzeci przeczytam. – Mon père,178 proszę nawet i ten przeczytać – odrzekła księżniczka i jeszcze bardziej się zarumieniła podając mu list. – Trzeci, powiedziałem, że trzeci! – rzucił książę krótko, odpychając list, i wsparty łokciami o biurko przysunął sobie zeszyt z wykresami geometrycznymi. – Więc, moja panno – zaczął starzec pochylając się nad zeszytem, blisko córki i kładąc jedną rękę na oparciu fotela, na którym siedziała, tak iż księżniczka czuła się ze wszystkich stron otoczona owym tytoniowym, gryząco-starczym zapachem ojca, który już tak dawno znała. – Więc, moja panno, te trójkąty są podobne: zauważ łaskawie, że kąt ABC... Księżniczka spoglądała z lękiem na błyszczące blisko niej oczy ojca; wypieki okrywały jej twarz, widać było, że nic nie rozumie i tak się boi, że strach przeszkodzi jej pojąć wszystkie dalsze wywody ojca mimo całą ich przejrzystość. Nie wiadomo, kto był winien – nauczyciel czy uczennica, ale codziennie powtarzało się to samo: księżniczce ćmiło się w oczach, nic nie widziała, nic nie słyszała, czuła tylko blisko siebie suchą twarz surowego ojca, czuła jego oddech i zapach i o tym tylko myślała, by jak najprędzej wyjść z gabinetu i u siebie, na wolności, zrozumieć zadanie. Stary nie posiadał się z gniewu: z łoskotem odsuwał i przysuwał fotel, na którym siedział, starał się panować nad irytacją, lecz prawie za każdym razem wpadał w podniecenie, burczał, a czasami rzucał zeszytem. Księżniczka omyliła się w odpowiedzi. – Ach, czyż nie głupia! – krzyknął książę odpychając zeszyt i szybko się odwrócił, ale zaraz wstał, przeszedł się po gabinecie, dotknął rękami włosów księżniczki i znowu usiadł. Przysunął się i tłumaczył dalej. – Tak nie można, księżniczko, nie można – rzekł, kiedy księżniczka wzięła zeszyt z zadanymi lekcjami, zamknęła go i szykowała się do odejścia. – Matematyka to wielka rzecz, moja panno. A nie chcę, byś była podobna do naszych głupich dam. Pocierpisz, ale i polubisz. – Poklepał ją po policzku. – Głupstwa ci z głowy wywietrzeją. Chciała już wyjść, ale zatrzymał ją gestem i z wysokiego stołu wziął nową nie rozciętą książkę. 178  Mój ojcze.  79 – Twoja Heloiza przysyła ci jeszcze jakiś tam Zdrój tajemnicy. Religijna. Ja do niczyjej wiary się nie wtrącam... Przejrzałem. Weź. No, idź, idź! Poklepał ją po ramieniu i sam zamknął drzwi za nią. Księżniczka Maria wróciła do swego pokoju, ze smutnym, zalęknionym wyrazem, który rzadko ją opuszczał, czyniąc jej nieładną i chorowitą twarz jeszcze brzydszą. Usiadła przy biurku zastawionym miniaturowymi portretami i zawalonym zeszytami i książkami. Księżniczka była równie nieporządna, jak jej ojciec był porządny. Położyła zeszyt z geometrią i niecierpliwie rozpieczętowała list. List pochodził od najbliższej, jeszcze z dzieciństwa, przyjaciółki księżniczki, przyjaciółką tą była owa Julie Karagin, która była na imieninach u Rostowów. Julie pisała: Chère et excellente amie, guelle chose terrible et effrayante que 1'absence! J'ai beau me dire que la moitié de mon existence et de mon bonheur est en vous, que malgré la distance qui nous sépare, nos coeurs sont unis par des liens indissolubles; le mien se réwolte contre la destinée et je ne puis, malgré les plaisirs et les distractions qui m'entourent, vaincre une certaine tristesse cachée que je ressens au fond du coeur depuis notre séparation. Pourqui ne sommes-nous pas réunies, comme cet été dans votre grand cabinet sur le canapé bleu, le canapé à confidences? Pourquoi ne puis-je, comme il y a trois mois, puiser des nouvelles forces morales dans votre regard si doux, si calme et si pénetrant, regard que j'aimais tant et que je crois voir devant mois, quand je vous écris?179 Doczytawszy do tego miejsca księżniczka Maria westchnęła i przejrzała się w tremo, które stało na prawo od niej. Zwierciadło odbiło nieładną, wątłą postać i chudą twarz. Oczy, zawsze smutne, teraz szczególnie beznadziejnie spoglądały na siebie w lustrze. „Ona mi pochlebia” – pomyślała księżniczka, odwróciła się i czytała dalej. Jednak Julie nie pochlebiała przyjaciółce: istotnie, oczy księżniczki, duże, głębokie i promienne (jakby niekiedy wydobywały się z nich całe snopy promieni ciepłego światła), były tak piękne, że nader często, pomimo brzydoty twarzy, pociągały bardziej od urody. Księżniczka jednak nigdy nie widziała pięknego wyrazu swych oczu, tego wyrazu, jakiego nabierały, kiedy nie myślała o sobie. Bo kiedy patrzyła w lustro, jej twarz, podobnie jak twarze innych ludzi, nabierała wówczas brzydkiego wyrazu nienaturalności. Czytała dalej: Tout Moscou ne parle que guerre. 180 L'un de mes deux frères est déjà à 1'étranger, 1'autre est avec la garde, qui se met en marche vers la frontière. Notre cher empereur a quitté Péters179  Moja droga i nieoceniona przyjaciółko, rozłąka jest rzeczą straszną, okropną! Daremnie sobie mówię, że połowa mej egzystencji i mego szczęścia jest w Tobie, że pomimo odległości, która nas dzieli, serca nasze łączą nierozerwalne więzy, moje serce buntuje się przeciw losowi, pomimo przyjemności i rozrywek, które mnie otaczają, nie mogę przezwyciężyć pewnego ukrytego smutku, jakiego po naszej rozłące doznaję w głębi serca. Czemuż nie jesteśmy razem, jak zeszłego lata, w Twym dużym gabinecie, na niebieskiej sofie, na sofie zwierzeń? Czemu nie mogę, jak trzy miesiące temu, zaczerpnąć sił moralnych w Twym spojrzeniu łagodnym, spokojnym i przenikliwym, które tak kochałam i które widzę w chwili, kiedy do Ciebie piszę. 180 Cała Moskwa mówi tylko o wojnie. Jeden z moich dwóch braci jest już za granicą, drugi z gwardią, która rusza w pochód ku granicy. Nasz drogi cesarz opuścił Petersburg i, jak wszyscy przypuszczają, zamierza narażać swój cenny żywot na niebezpieczeństwa wojenne. Daj Boże, aby potwór korsykański, który burzy spokój Europy, został obalony przez anioła, którego Wszechmocny dał nam w swej łaskawości za władcę. Nie mówiąc już o mych braciach, ta wojna pozbawiła mnie znajomości nader bliskiej memu sercu. Mówię o młodym Mikołaju Rostowie, który, przy swym entuzjazmie, nie mógł znieść bezczynności, porzucił więc uniwersytet, ażeby wstąpić do armii. Przyznaję, moja droga Marie, iż nie bacząc na to, iż jest on tak młody, jego odjazd do armii stanowi dla mnie wielką przykrość. W tym młodym człowieku, o którym Ci opowiadałam latem minionego roku, jest tyle szlachetności, tyle szczerej młodości, jak rzadko się spotyka w naszych czasach pomiędzy naszymi dwudziestoletnimi starcami! A on ma tyle szczerości i serca. Jest tak czysty i pełen poezji, że moje z nim stosunki, mimo całej ich przelotności, stanowiły jedną z najsłodszych radości mojego biednego serca, które już tyle cierpiało. Opowiem Ci kiedyś o naszym pożegnaniu i o wszystkim, co się przy odjeździe mówiło. Wszystko to jeszcze zbyt świeże... Ach, moja droga przyjaciółko, jakeś szczęśliwa, że nie znasz tych przejmujących rozkoszy i smutków. Jesteś szczęśliwa, ponieważ te ostatnie są zwykle silniejsze niż pierwsze. Bardzo dobrze wiem, że  80 bourg et, à ce qu'on prétend, compte lui-même exposer sa précieuse existence aux chance de la guerre. Dieu veuille que le monstre corsicain, qui détruit le repos de l'Europe, soit terrassé par l'ange que le Tout-Puissant, dans Sa miséricorde, nous a donné pour sowerain. Sans parler de mes frères, cette guerre m'a privée d'une relation des plus chères à mon coeur. Je parle du jeune Nicolas Rostoff, qui avec son enthousiasme n'a pu supporter 1'inaction et a quitté l'université pour aller s'envôler dans 1'armée. Eh bien, chère Marie, je vous avouerai que, malgré son extrême jeunesse, son départ pour 1'armée a été un grand chagrin pour moi. Le jeune homme, dont je vous parlais cet été, a tant de noblesse, de véritable jeunesse qu'on rencontre si rarement dans le siècle où nous vivons parmi nos vieillards de vingt ans. Il a surtout tant de franchise et de coeur. Il est tellement pur et poétique, que mes relations avec lui, quelque passagéres qu'elles fussent, ont été l'une des plus douces jouis-sances de mon pauvre coeur, qui a déjà tant souffert. Je vous raconterai un jour nos adieux et tout ce qui s'est dit en partant. Tout cela est encore trop frais. Ah! chère amie, vous êtes heureuse de ne pas connaître ces jouissances et ces peines si poignantes. Vous êtes heureuse, puisque les dernières sont ordinairement les plus fortes! Je sais fort bien, que le comte Nicolas est trop jeune pour pouvoir jamais devenir pour moi quelque chose de plus qu'un ami, mais cette douce amitié, ces relations si poétiques et si pures ont été un besoin pour mon coeur. Mais n'en parlons plus. La grande nouvelle du jour, qui occupe tout Moscou, est la mort du vieux comte Bezuchow et son héritage. Figurez-vous, que les trois princesses n'ont reçu que très peu de chose, le prince Basile rien, et que c'est M. Pierre qui a tout hérité et qui par-dessus le marché a été reconnu pour fils légitime,par conséquent comte Bezuchow et possesseur de la plus belle fortune de la Russie. On prétend que le prince. Basile a joué un très vilain rôle dans toute cette histoire et qu'il est reparti tout penaud pour Pétersbourg. Je vous avoue, que je comprends très peu toutes ces affaires de legs et de testament; ce que je sais, c'est que depuis que le jeune homme que nous connaissions tous sous le nom de M. Pierre tout court est devenu comte Bezuchow et possesseur de l’une des plus grandes fortunes de la Russie, je m'amuse fort à observer les changements de ton et des manières des mamans accablées de filles à marier et des demoiselles elles-mêmes à l'égard de cet individu, qui, par hrabia Mikołaj jest zbyt młody, by stał się dla mnie kiedykolwiek czymś więcej niż przyjacielem. Ale ta słodka przyjaźń i te tak czyste i poetyczne stosunki były potrzebą mojego serca. Ale dość o tym. Sensacją dnia, która zajmuje całą Moskwę, jest śmierć starego hrabiego Bezuchowa i spadek po nim. Wyobraź sobie, księżniczki dostały bardzo niewiele, książę Wasilij nic, a spadkobiercą wszystkiego – Pierre, który ponadto został uznany za legalnego syna, a zatem został hrabią Bezuchowem i posiadaczem największej w Rosji fortuny. Powiadają, że książę Wasilij odegrał bardzo brzydką rolę w tej całej historii i wyjechał do Petersburga bardzo zaambarasowany. Przyznam Ci się, że nie bardzo rozumiem się na sprawach zapisów i testamentów, wiem tylko, że od czasu jak młody człowiek, któregośmy wszyscy znali jako po prostu Pierre'a, stał się hrabią Bezuchowem i posiadaczem jednego z większych majątków w Rosji, zabawiam się obserwowaniem zmiany tonu i postępowania mamuś obarczonych córkami na wydaniu, a i samych panienek wobec jegomościa, który, nawiasem mówiąc, zawsze wydawał mi się miernotą. Ponieważ od dwóch lat wszyscy się zabawiają wyszukiwaniem dla mnie narzeczonych, których przeważnie nie znam, więc obecnie matrymonialna kronika Moskwy czyni ze mnie hrabinę Bezuchow. Rozumiesz przecie, że ja bynajmniej tego nie pragnę. À propos małżeństw. Czy wiesz, że ciocia całego świata, Anna Michajłowna, powierzyła mi w wielkim sekrecie pomysł mariażu dla Ciebie. I to ni mniej, ni więcej, ale syn księcia Wasilia, Anatol, którego zamierzają ustatkować żeniąc go z panną bogatą i dystyngowaną; wybór rodziców padł właśnie na Ciebie. Nie wiem, jak się będziesz zapatrywała na całą sprawę, ale uważam za swój obowiązek uprzedzić Cię. Powiadają, że Anatol jest bardzo przystojny, ale wielki nicpoń. To wszystko, czego się mogłam o nim dowiedzieć. Dość jednak paplania. Kończę już drugi arkusik, a mateczka przysyła po mnie, by jechać ze mną na obiad do Apraksinów. Przeczytaj książkę mistyczną, którą Ci posyłam: cieszy się u nas ogromnym powodzeniem. Mimo iż zawiera rzeczy, które trudno jest objąć słabym rozumem ludzkim, ale to wspaniała książka; czytanie jej uspokaja i uwzniośla duszę. Żegnaj. Wyrazy szacunku dla Twego ojczulka i pozdrowienia dla m-lle Bourienoe. Ściskam Cię tak mocno, jak Cię kocham. P.S. Przyślij mi wiadomości o swym bracie i o jego uroczej żonie.  81 parenthèse, m'a paru toujoursêtre un pauvre sire. Comme on s'amuse depuis deux ans à me donner des promis que je ne connais pas le plus souvent, la chronigue matrimoniale de Moscou me fait comtesse Bezuchow. Mais vous sentez bien que je ne me soucie nullement de le devenir. Á propos de mariage, savez-vous que tout dernièrement l a t a n t e e n g é n é r a l Anna Michajłowna m’a confié sous le sceau du plus grand secret un projet de mariage pourvous. Ce n’est ni plus ni moins que le fils du prince Basile, Anatole, qu'on voudrait ranger en le mariant à une personne riche et distinguée, et c'est sur vous qu'est tombé le choix des parents. Je ne sais comment vous envisagerez la chose, mais j'ai cru de mon devoir de vous en avertir. On le dit très beau et très mauvais sujet; c'est tout ce que j'ai pu savoir sur son compte. Mais assez de bavardage comme cela. Je finis mon second feuillet, et maman me fait chercher pour aller dîner chez les Apraksines. Lisez le livre mystique que je vous envoie et qui fait fureur chez nous. Quoiqu'il y ait des choses dans ce livre difficiles à attenidre avec la faible conception humaine, c'est un livre admirable dont la lecture calme et élève l’âme... Adieu. Mes respects â monsieur votre père et mescompliments à m-lle Bourienne. Je vous embrasse comme je vous aime. Julie P. S. D o n n e z-m o i d e s n o u v e l l e s d e v o t r e f r è r e e t d e s a c h a r m a n t e p e t i t e f e m m e. Księżniczka zastanowiła się, uśmiechając się w zamyśleniu (przy czym jej twarz, rozjaśniona promiennymi oczami, zupełnie się odmieniła), wstała nagle i podeszła, ciężko stąpając, do biurka. Wyjęła papier i ręka jej szybko jęła się po nim posuwać. Pisała w odpowiedzi tak: Chère et excellente amie181 Votre lettre du 13 ma'a cause une grande joie. Vous m'aimez donc toujours, ma poétique Julie. L'absence, dont vous dites tant de mal, n'a donc pas eu son 181  Moja droga i nieoceniona przyjaciółko. Twój list z 13 sprawił mi wielką radość. Więc jeszcze mnie kochasz, moja poetyczna Julie. Widać rozłąka, o której tak źle się wyrażasz, nie wywarła na Ciebie zwykłego wpływu. Skarżysz się na rozłąkę, a co ja powinna bym powiedzieć, gdybym śmiała, ja, pozbawiona tych, których kocham? Ach, gdybyśmy nie mieli pociechy w religii, życie byłoby bardzo smutne. Dlaczego przypisujesz mi surowe poglądy mówiąc o swej skłonności do młodego człowieka. Pod tym względem jestem surowa tylko dla siebie. Rozumiem te uczucia u innych, a jeśli nie mogę ich pochwalać nie zaznawszy ich nigdy, to jednak ich nie potępiam. Wydaje się jeno, że chrześcijańska miłość bliźniego, miłość do wrogów, jest godniejsza, dająca więcej pociechy i lepsza niż te uczucia, które w tak poetycznej i kochającej, jaką Ty jesteś, mogą wzbudzić piękne oczy młodego człowieka. Wiadomość o śmierci hrabiego Bezuchowa doszła do nas wcześniej niż Twój list. Mój ojciec bardzo był nią dotknięty. Powiada, że to był przedostatni przedstawiciel wielkiej epoki i że teraz jest kolej na niego, ale – powiada – zrobi wszystko, co może, by ta kolej przyszła jak najpóźniej. Boże, broń nas od tego strasznego nieszczęścia! Nie mogę podzielać Twego mniemania co do Pierre'a, którego znałam dzieckiem. Zdawało mi się zawsze, że ma bardzo dobre serce, a to jest cecha, którą najbardziej cenię w ludziach. Co się tyczy jego spadku i roli, jaką w tym odegrał książę Wasilij, jest to bardzo smutne dla nich obu. Ach, moja droga, słowa naszego boskiego Zbawiciela, że łatwiej wielbłądowi przejść przez ucho igielne niźli bogaczowi wnijść do Królestwa Niebieskiego, są straszliwie prawdziwe! Żałuję księcia Wasilia, a jeszcze bardziej Pierre'a. Tak młody człowiek, obarczony tak wielkim majątkiem – na ileż pokus będzie wystawiony! Gdyby mnie spytano, czego pragnę najbardziej, odpowiedziałabym, że pragnę być biedniejsza niż najbiedniejszy z żebraków. Stokrotne dzięki, moja droga, za książkę, którą mi przysyłasz i która zrobiła u was taką furorę. Zresztą jeśli mi powiadasz, że wśród wielu rzeczy dobrych zawiera ona i takie, których słaby rozum człowieczy nie jest w stanie pojąć, wydaje mi się zbędne zajmować się niezrozumiałą lekturą, ponieważ nie przyniesie ona żadnego pożytku. Nigdy nie mogłam pojąć namiętności, z jaką niektóre osoby mącą sobie w głowach, czytając z zamiłowaniem książki mistyczne: budzą one jedynie wątpliwości w ich umysłach, rozpalają wyobraźnię, skłaniają do przesady najzupełniej sprzecznej z chrześcijańską prostotą. Czytajmy Apostołów i Ewangelię. Nie usiłujmy przemknąć tego, co w owych księgach jest tajemne, albowiem jakże my, nędzni grzesznicy, śmielibyśmy dążyć do poznania strasznych, a zarazem świętych tajemnic Opatrzności, dopóki więzi nas ta powłoka cielesna, która między nami a wiecznością wznosi mur nie do przebycia? Ograniczmy się raczej do studiowania wzniosłych zasad, które nasz boski Zbawiciel pozostawił nam, byśmy tu, na ziemi, kierowali się nimi; starajmy się do nich stosować i kierować się nimi, bądźmy przekonani, że im mniej dajemy swobody naszemu słabemu ludzkiemu umysłowi, tym milsi stajemy się Bogu, który odrzuca wszelką wiedzę, nie pochodzącą od Niego. Im mniej będziemy się zagłę-  82 influence habituelle sur vous. Vous vous plaignez de 1'absence – que devrai-je dire moi, si j'osais me plaindre, privée de tous ceux qui me sont chers? Ah! si nous n'avions pas la religion pour nous consoler, la vie serait bien triste. Pourquoi me supposez vous un regard sévère, quand vous me parlez de votre affection pour le jeune homme? Sous ce rapport je ne suis rigide que pour moi. Je comprends ces sentiments chez les autres et si je ne puis approuver ne les ayant jamais ressentis, je ne les condamne pas. Il me paraît seulement que 1'amour chrétien, 1'amour du prochain, 1'amour pour ses ennemis est plus méritoire,plus doux et plus beau, que ne le sont les sentiments que peuvent impirer les beaux yeux d'un jeune homme à une jeune filie poétique et aimante comme vous. La nouvelle de la mort du comte Bezuchow nous est parvenue avant votre lettre, et mon pére en a été très affecté. Il dit que c'était l'avant-dernier représentant du grand siècle, et qu'a présent c'est son tour; mais qu'il f era son possible pour que son tour vienne le plus tard possible Que Dieu nous garde de ce terrible malheur! Je ne puis partager votre opinion sur Pierre que j'ai connu enfant. Il me paraissait toujours avoir un coeur excellent, et s'est la qualité que j'estime le plus dans les gens.Quant à son héritage et au rôle qu'y a joué le prince Basile, c'est bien triste pour tous les deux. Ah! Chère amie, la parole de notre divin Sauveur qu'il est plus aisé à unchameau de passer par le trou d'une aiguille, qu'il ne l'est à un riche d'entrer dans le royaume de Dieu, cette parole est terriblement vraie; je plains le prince Basile et je regrette encore davantage Pierre. Si jeune et accablé de cette richesse, que de tentations n'aurat-il pas à subir; Si on me demandait ce que je désirerais le plus au monde, ce serait d'être plus pauvre que le plus pauvre des mendiants. Mille gràces, chère amie, pour l'ouvrage que vous m'envoyez, et qui fait si grande fureur chez vous. Cependant, puisque vous me dites qu'au milieu de plusieurs bonnes choses il y en a d'autres que la faible conception humaine ne peut atteindre, il me paraît assez inutile de s'occuper d'une lecture inintelligible; qui par là même ne pourrait être d'aucun fruit. Je n'ai jamais pu comprendre la passion qu'ont certaines personnes de s'embrouiller, 1'entendement, en s'attachant à des livresmystyques, qui n'élèvent que des doutes dans leurs esprits, exaltant leur imagination et leur donnent un caractère d'exagération tout-à-fait contraire à la simplicité chrétienne. Lisons les Apôtres et l'Evangile. Ne cherchons pas à penétrer ce que ceux-là renferment de mystérieux, car, comment oserions nous, misérables pécheurs que nous sommes, prétendre à nous initier dans les se crets terribles et sacrés de la Providence, tant que nous portons cette dépouille charnelle, qui élève entre nous et 1'Eternel un voile impénétrable? Bornons-nous donc à étudier les principes sublimes que notre divin Sauveur nous a laisss pour notre conduite ici-bas; cherchons à nous y conformer et biać w to, co Mu się podobało ukryć przed naszym poznaniem, tym bardziej odkryje On nam to za sprawą Ducha Świętego. Ojciec nic mi nie mówi! o starającym się, powiedział tylko, że otrzymał list od księcia Wasilia i oczekuje jego odwiedzin, co się tyczy planu mego zamążpójścia, to powiem Ci, najdroższa przyjaciółko, że małżeństwo uważam za instytucję ustanowioną przez Boga i że trzeba się do niej przystosować. Jakkolwiek miałoby to być dla mnie ciężkie, jeśli Wszechmocnemu spodoba się kiedykolwiek obarczyć mnie obowiązkami żony i matki, będę się starała wypełniać je tak wiernie, jak będę mogła, nie troszcząc się o zgłębianie mych uczuć dla tego, kogo mi On ześle na małżonka. Dostałam list od brata: oznajmił mi swe przybycie wraz z żoną do Łysych Gór. Radość ta będzie krótkotrwała, ponieważ brat nas opuści, by wziąć udział w tej nieszczęsnej wojnie, w którąśmy zostali wciągnięci. Bóg wie jak i po co. Nie tylko u was, w ośrodku wszystkich spraw i życia światowego, ale i tutaj wśród robót polnych i spokoju natury, które dla mieszkańców miast składają się zazwyczaj na obraz wsi, dają się słyszeć i odczuć przykre odgłosy wojny. Ojciec mój nie mówi o niczym innym, jak tylko o marszach i kontrmarszach, a ja nic z tego nie rozumiem; onegdaj, kiedy odbywałam zwykły spacer po ulicy wiejskiej, widziałam scenę rozdzierającą serce... Była to partia rekrutów pobranych z naszej wsi i wysyłanych do armii. Trzeba było widzieć, w jakim stanie znajdowały się matki, żony i dzieci tych, którzy odchodzili, trzeba było słyszeć szlochy jednych i drugich! Można by pomyśleć, że ludzkość zapomniała o przykazaniach swego boskiego Zbawiciela, który uczył nas miłości i przebaczenia krzywd – i że swą dumę pokładała w sztuce wzajemnego mordowania się. Żegnaj mi, najdroższa, najlepsza przyjaciółko. Niech nasz boski Zbawiciel i Jego Najświętsza Matka mają Cię w swej świętej i wszechmocnej opiece.  83 à les suivre, persuadons-nous que moins nous donnons d'essor à notre faible esprit humain et plus il est agréable à Dieu, qui rejette toute science ne venant pas de Lui. Que moins nous cherchons à approfondir ce qu'il Lui a plu de dérober à notre connaissance, et plutôt Il nous en accordera la découverte par Son divin esprit. Mon père ne m'a pas parlé du prétendant, mais il m'a dit seulement qu'il a reçu une lettre et attendait une visite du prince Basile. Pour ce qui est du projet de mariage qui me regarde, je vous dirai, chère et excellente omie, que le mariage, selon moi, est wie institution divine à laquelle il faut se conformer. Quelque pénible que cela soit pour moi, si le Tout-Puissant m'impose jamais les devoirs d'épouse et de mère, je tâcherai de les remplir aussi fidèlement que je le pourrai, sans m'inquiéter de l'examen de mes sentiments à 1'égard de celui qu'Il me donnera pour époux. J'ai reçu une lettre de mon frère, qui m'annonce son arrivée à Łyse Góry avec sa femme. Ce sera une joie de courte durée, puisqu'il nous guitte pour prendre part à cette malheureuse guerre, à laguelle nous sommes entraînés Dieu sait comment et pourquoi. Non seulement chez vous au centre des affaires et du mon – de on ne parle que de guerre, mais ici, au millieu de ces travaux champêtres et de ce calme de la nature que les citadins se représentent ordinairement à la campagne, les bruits de la guerre se font entendre et sentir péniblement. Mon père ne parle que marche et contremarche, choses auxquelles je ne comprends rien; et avant-hier en faisant ma promenade habituelle dans la rue du village, je fus temoin d'une scéne déchirante... C'était un convoi des recrues enrôlés chez nous et expédiés pour 1'armée... Il fallait voir l'etat dans lequel se trouvaient les mères, les femmes, les enfants des hommes qui partaient et entendre les sanglots des uns et des autres! On dirait que 1'humanité a oublié les lois de son divin Sauveur, qui prêchait 1'amour et le pardon des offenses, et qu'elle fait consister son plus grand mérite dans l'art de s'entre-tuer. Adieu, chère et bonne amie, que notre divin Sauveur et Sa très Sainte Mère vous aient en Leur sainte et puis sante garde. Marie – Ah, vous expédiez le courrier, princesse, moi, j'ai déjà expédié le mien. J'ai écrit à ma pauvre mère182– mówiła szybko miłym, soczystym głosikiem uśmiechnięta m-lle Bourienne,gardłowo wymawiając „r” i wnosząc w skupiony, smętny i chmurny świat księżniczki Marii całkiem inny świat – lekkomyślności, wesołości i zadowolenia z siebie. – Princesse, il f aut que je vous prévienne – dodała zniżonym głosem. – Le prince a eu une altercation (altercation powiedziała grasejując specjalnie i z ukontentowaniem przysłuchując się sobie) – une altercation avec Michel Ivanoff. Il est de très mauvaise humeur, très morose. Soyez prévenue vous savez...183 – Ah! chère amie – odrzekła księżniczka Maria – je vous ai priée de ne jamais me prévenir de l'humeur dans laquelle se trouve mon père. Je ne me permets pas de le juger et je ne voudrais pas que les autres le fassent184 Księżniczka spojrzała na zegar, a gdy spostrzegła, że straciła już pięć minut z czasu przeznaczonego na grę na klawikordzie, z przestraszoną miną weszła do bawialni. Zgodnie z ustanowionym porządkiem dnia, między godziną dwunastą a drugą książę odpoczywał, a księżniczka grała na klawikordzie.  182  Ach, księżniczka wysyła list, a ja swój już wysłałam. Pisałam do mej biednej matki. Muszę uprzedzić księżniczkę... książę zwymyślał Michała Iwanowicza. Jest w bardzo złym humorze, bardzo ponury. Uprzedzam, bo wie pani... 184 Ach, moja droga przyjaciółko... jużem panią prosiła nigdy nie uprzedzać mnie, w jakim humorze jest mój ojciec. Nie pozwalam sobie sądzić go i nie chciałabym, by inni to robili. 183  84 XXIII  Siwy kamerdyner drzemiąc przysłuchiwał się chrapaniu księcia w ogromnym gabinecie. Z dalszej części domu, spoza zamkniętych drzwi, słychać było po raz dwudziesty powtarzane trudne pasaże sonaty Dusseka. Wtem przed ganek zajechała kareta i bryczka. Z karety wysiadł książę Andrzej, zsadził swą malutką żonę i puścił ją przed sobą. Siwy Tichon, w peruce, wychylił się zza drzwi pokoju przyjęć, zameldował szeptem, iż książę odpoczywa, i z pośpiechem zamknął drzwi. Tichon wiedział, że ani przyjazd syna, ani żadne inne niezwykłe zdarzenia nie powinny naruszyć porządku dnia. Książę Andrzej wiedział o tym równie dobrze jak Tichon; spojrzał na zegarek, jak gdyby chcąc się przekonać, czy przez ten czas, gdy nie widział ojca, nie zmienił on swych przyzwyczajeń, a gdy się przekonał, że przyzwyczajenia nie uległy zmianie, zwrócił się do żony: – Za dwadzieścia minut wstanie. Chodźmy do księżniczki Marii. Mała księżna przytyła przez ten czas, ale oczy i krótka warga z wąsikami i uśmiechem wznosiły się równie wesoło i miło, kiedy księżna zaczynała mówić. – Mais c'est un palais! – rzekła do męża rozglądając się wokół z wyrazem twarzy takim, jakby chwaliła gospodarza balu. – Allons, vite, vite!...185– Rozglądając się, uśmiechała się do Tichona, do męża i do służącego, który ich prowadził. – C’est Marie qui s'exerce? Allons doucement, il faut la surprendre.186 Książę Andrzej szedł za nią – z wyrazem smętnej uprzejmości. – Postarzałeś się, Tichonie – rzekł przechodząc obok starego, który całował go w rękę. Z bocznych drzwi, obok pokoju, z którego dochodziły dźwięki klawikordu, wypadła Francuzka – ładniutka blondyneczka. M-lle Bourienne nie posiadała się z zachwytu. – Ah, quel bonheur pour la princesse! – zaczęła mówić. – Enfin! Faut que je la prévienne.187 – Non, non, de grâce... Vous êtes m-lle Bourienne, jej vous connais déjà par 1'amitié que vous porte ma belle soeur – mówiła księżna całując się z nią. – Elle ne nous attend pas!188 Zbliżyli się do drzwi bawialni, z której słychać było raz po raz powtarzany pasaż. Książę Andrzej przystanął i skrzywił się, jakby w oczekiwaniu czegoś niemiłego. Księżna weszła. Pasaż urwał się w połowie; rozległ się okrzyk, ciężkie stąpanie księżniczki Marii i odgłosy pocałunków. Kiedy wszedł książę Andrzej, księżniczka i księżna, które się widziały raz tylko i krótko – w czasie wesela księcia Andrzeja, obejmowały się i mocno przyciskały usta do tych miejsc, na które trafiły w pierwszej chwili. M-lle Bourienne stała przy nich z dłońmi przyciśniętymi do serca i nabożnym uśmiechem, widać było, że równie jest 185  Ależ to pałac!... No, prędzej, prędzej!... To Maria ćwiczy? Chodźmy cichutko, trzeba ją zaskoczyć. 187 Ach, co za szczęście dla księżniczki!... Nareszcie! Muszę ją uprzedzić. 188 Nie, bardzo proszę, nie... Pani jest m-lle Bourienne, już znam panią dzięki przyjaźni, jaką żywi dla niej moja szwagierka... Ona się nas nie spodziewa! 186  85 gotowa zaraz się rozpłakać czy roześmiać. Książę Andrzej wzruszył ramionami i skrzywił się, jak krzywią się miłośnicy muzyki, kiedy usłyszą fałszywą nutę. Kobiety odstąpiły od siebie, potem znowu, jakby w obawie, że się spóźnią, pochwyciły się za ręce, zaczęły się całować, puściły ręce, potem znowu zaczęły całować się po twarzach, i wreszcie, całkiem dla księcia niespodzianie, obie się popłakały i znowu się zaczęły całować. M-lle Bourienne też się rozpłakała. Książę Andrzej najwidoczniej czuł się nieswojo; lecz obu kobietom wydawało się to całkiem naturalne, że płaczą; zdawało się, że nawet nie przypuszczały, by ich spotkanie mogło się odbyć inaczej. – Ah! chère!... Ah! Marie!... – zawołały obie kobiety naraz i roześmiały się. – J'ai rêvé cette nuit... – Vous ne nous attendiez donc pas?... Ah! Marie, vous avez maigri... – Et vous avez repris...189 – J'ai tout de suite reconnu madame la princesse190 – wtrąciła m-lle Bourienne. – Et moi, qui ne me doutais pas!... – mówiła księżniczka Maria. – Ah! André, je ne vous voyais pas.191 Książę Andrzej i siostra ucałowali się ująwszy się za ręce. Książę powiedział siostrze, że jest taka sama pleurnicheuse192 jak zawsze. Księżniczka Maria zwróciła się do brata: kochające, ciepłe, łagodne poprzez łzy spojrzenie jej pięknych w tej chwili, wielkich promiennych oczu spoczęło na jego twarzy. Księżna mówiła bez przerwy. Krótka górna warga z wąsikami ciągle opadała na moment w dół, dotykała, gdzie należało, rumianej wargi dolnej i znowu odsłaniał się uśmiech lśniący zębami i oczyma. Księżna opowiadała o wypadku, który im się przytrafił na Górze Spaskiej, bardzo niebezpiecznym w jej stanie, i zaraz potem oznajmiła, że wszystkie suknie zostawiła w Petersburgu i Bóg wie, w czym tutaj będzie chodzić, że Andrzej całkiem się odmienił, że Kitty Odyncow wyszła za mąż za starca i że dla księżniczki Marii znaleziono narzeczonego pour tout de bon193, ale o tym porozmawia się później. Księżniczka Maria wciąż jeszcze milcząc patrzyła na brata, a w jej pięknych oczach była miłość i smutek. Widać było, że myśli jej toczyły się swoją koleją, niezależnie od słów bratowej. Wśród opowiadania księżny o ostatniej zabawie w Petersburgu księżniczka zwróciła się do brata: – Więc stanowczo idziesz na wojnę, André? – rzekła z westchnieniem. Liza również westchnęła. – Nawet jutro – odpowiedział brat. – Il m'abandonne ici, et Dieu sait pourquoi, quand il aurait pu avoir de l’avancement...194 Księżniczka Maria nie dosłuchała, snując nić swych myśli, zwróciła się do bratowej i tkliwym spojrzeniem wskazała na jej brzuch: – Na pewno? – zapytała. Twarz księżny zmieniła się. Westchnęła. – Tak, na pewno – odrzekła. – Ach, jakie to straszne... Warga Lizy opadła. Zbliżyła twarz do twarzy szwagierki i całkiem niespodzianie znowu się rozpłakała. – Powinna odpocząć – oświadczył książę Andrzej krzywiąc się. – Prawda, Lizo? Zaprowadź ją do siebie, a ja pójdę do papy. Ciągle taki sam? – Taki sam, taki sam; nie wiem, jaki tobie się wyda – odrzekła księżniczka radośnie.  189  Ach! moja droga!... Ach! Mario!... Śniło mi się dzisiaj... – Więc się nas nic spodziewałaś?... Aleś schudła, Mario... – A ty przytyłaś. 190 Od razu poznałam księżnę. 191 A ja się nawet nie domyślałam!... Ach, Andrzeju, nie widziałam cię. 192 płaksa 193 na poważnie 194 Porzuca mnie tutaj, Bóg wie dlaczego, a tymczasem mógłby dostać awans...  86 – I zawsze te same godziny i spacery po alejkach? Tokarka? – wypytywał książę Andrzej z ledwie dostrzegalnym uśmiechem, oznaczającym, że mimo całej miłości i uszanowania dla ojca zdawał sobie sprawę z jego słabostek. – Te same godziny i tokarka, i jeszcze matematyka, i lekcje geometrii ze mną – odpowiadała wesoło księżniczka Maria, jak gdyby lekcje geometrii należały do najmilszych wrażeń w jej życiu. Kiedy minęło te dwadzieścia minut, które pozostawały do chwili przebudzenia się starego księcia, przyszedł Tichon prosząc młodego księcia do ojca. Chcąc uczcić przyjazd syna starzec zrobił wyjątek w swym trybie życia: kazał wpuścić młodego księcia do siebie w czasie przedobiedniej toalety. Książę nosił się wedle starej mody – chodził w mundurze, w pudrowanej peruce. Gdy książę Andrzej wchodził do ojca (nie z tym mrukliwym wyrazem twarzy i manierami, jakie przybierał w salonach, ale z twarzą ożywioną, jaką miewał rozmawiając z Pierre'em), starzec siedział przy gotowalni, w szerokim fotelu obitym safianem, w pudermantlu, powierzywszy swą głowę rękom Tichona. – O, wojak! Bonaparta chcesz zwojować? – rzekł starzec i potrząsnął głową, o ile mu na to pozwalał harcap, który Tichon splatał trzymając w rękach. – Weź choć ty się do niego ostro, bo niedługo i nas przypisze do swych poddanych... Jak się masz! – I nadstawił policzek. Po przedobiednim śnie stary był w dobrym usposobieniu. (Mawiał, że sen po obiedzie to srebro, a przed obiadem – złoto.) Zerkał na syna radośnie spod gęstych, nawisłych brwi. Książę Andrzej zbliżył się i pocałował ojca we wskazane mu miejsce. Nie podjął ulubionego tematu rozmów ojcowskich – kpiny ze współczesnych wojskowych, a szczególnie z Bonapartego. – Ano, przyjechałem, papo, i w dodatku z żoną przy nadziei – rzekł książę Andrzej, oczyma pełnymi ożywienia i szacunku obserwował każdy ruch twarzy ojca. – Jak zdrowie papy? – Tylko głupcom i rozpustnikom braknie zdrowia, a ty mnie znasz: od rana do wieczora zajęty, żyję w umiarkowaniu, więc i zdrów. – Dzięki Bogu – rzekł syn uśmiechając się. – Bóg nie ma nic do tego. No, opowiadaj – ciągnął dosiadając swego ulubionego konika – jak was Niemcy nauczyli walczyć z Bonapartem, wedle tej nowej waszej nauki, co ją zwą strategią. Książę Andrzej uśmiechnął się. – Pozwól mi, ojcze, oprzytomnieć – rzekł z uśmiechem, który świadczył, że słabostki ojca nie przeszkadzają mu szanować go i kochać. – Przecie się jeszcze nie zadomowiłem. – Łżesz, łżesz! – krzyknął stary wstrząsając harcapem, żeby się przekonać, czy mocno zapleciony, i chwycił syna za rękę. – Dom dla twojej żony gotów. Księżniczka Maria oprowadzi ją i nagada całą furę. Ich babska sprawa. Rad ją widzę. Siadaj i opowiadaj. Armię Michelsona rozumiem, Tołstoja również... jednoczesne lądowanie... Ale co będzie robić armia południowa? Prusy neutralne... to wiem. A co Austria? – mówił wstawszy z fotela i chodząc po gotowalni, a za nim biegał Tichon podając różne części ubrania. – A co Szwecja? Jak przejdą Pomorze? Widząc nieustępliwość ojca, z początku niechętnie, lecz potem z wzrastającym ożywieniem książę Andrzej jął wykładać plan operacyjny przewidywanej kampanii, podczas rozmowy przechodząc mimo woli z języka rosyjskiego na francuski. Opowiadał, że dziewięćdziesięciotysięczna armia ma zagrozić Prusom, by wyrwać je ze stanu neutralności i wciągnąć do wojny, że część tych wojsk ma połączyć się w Stralsundzie z wojskami szwedzkimi, że dwieście dwadzieścia tysięcy Austriaków wraz ze stu tysiącami Rosjan ma działać we Włoszech i nad Renem i że pięćdziesiąt tysięcy Rosjan i pięćdziesiąt tysięcy Anglików wyląduje w Neapolu, tak iż w rezultacie pięćsettysięczna armia powinna zaatakować Francuzów z różnych stron. Podczas tej opowieści stary książę nie okazał najmniejszego zainteresowania, jakby nie  87 słuchał: nadal ubierał się chodząc, po trzykroć przerywał niespodzianie. Raz przerwał i krzyknął: – Białą, białą! To znaczyło, że Tichon podał mu nie tę kamizelkę, którą książę sobie życzył. Za drugim razem przerwał mu zapytaniem: – A prędko ona rodzi? – Pokiwał głową z wyrzutem i oświadczył: – Niedobrze! Mów dalej, mów. Za trzecim razem, gdy książę Andrzej skończył opis kampanii, starzec zaśpiewał, fałszując, starczym głosem: „Malbrough s'en va-t-en guerre. Dieu sait quand reviendra.”195 Syn tylko się uśmiechnął. – Nie mówię, że to jest plan, który pochwalam – rzekł. – Opowiedziałem tylko ojcu, co i jak. Napoleon już opracował swój plan, i bynajmniej nie gorszy. – Ano, nie powiedziałeś mi nic nowego. – I stary w zamyśleniu powtórzył sobie szybko: – Dieu sait quand reviendra. Idź do jadalni.  195  Malbrough idzie na wojnę, Bóg wie, kiedy powróci. Cytat z francuskiej piosenki o Malboroughu (diuk de Malborough, generał angielski), która, jak chcą jedni, powstała w r. 1772, w roku śmierci generała, czy też w r. 1709, gdy sądzono, że Malborough zginął w bitwie pod Malplaquet. Treścią piosenki jest m. in., że wielki generał wyruszył na wojnę, ale już z niej nie wróci.  88 XXIV  W oznaczonej godzinie książę, w pudrowanej peruce i ogolony, wszedł do jadalni, gdzie czekała na niego synowa, księżniczka Maria, m-lle Bourienne i architekt księcia, dziwnym jego kaprysem dopuszczany do stołu, choć człowiek tak niskiej kondycji żadną miarą nie mógł liczyć na taki honor. Książę, który w życiu przestrzegał stanowczo różnicy stanów i rzadko dopuszczał do stołu nawet wyższych urzędników z guberni, nagle na przykładzie architekta Michała Iwanowicza, który w kącie siąkał nosem w kraciastą chustkę, demonstrował, że wszyscy ludzie są sobie równi, i nieraz przekonywał swą córkę, że Michał Iwanowicz niczym nie jest gorszy niż ty i ja. Przy stole książę najczęściej zwracał się do milczącego Michała Iwanowicza. W jadalni, olbrzymiej i wysokiej jak wszystkie pokoje w tym domu, czekali na księcia domownicy i lokaje, stojący za każdym krzesłem, ochmistrz, z serwetką w ręku, spoglądał na zastawę, mrugał na lokajów i ciągle rzucał niespokojne spojrzenie to na zegar ścienny, to na drzwi, w których miał się ukazać książę. Książę Andrzej patrzył na nową dla niego, ogromną, złotą ramę, w której znajdowało się drzewo genealogiczne książąt Bołkońskich, wiszące naprzeciwko równie wielkiej ramy z kiepsko zrobionym (prawdopodobnie ręką domowego malarza) wizerunkiem udzielnego księcia w koronie, który ponoć pochodził od Ruryka i był założycielem rodu Bołkońskich. Patrząc na to drzewo genealogiczne książę Andrzej pokiwał głową i uśmiechał się z taką miną, z jaką oglądamy portret podobny aż do śmieszności. – Jakże go w tym całego poznaję! – rzekł do księżniczki Marii, która do niego podeszła. Księżniczka Maria spojrzała na brata ze zdziwieniem. Nie rozumiała, czemu się uśmiecha. Wszystko, co czynił jej ojciec, wzbudzało w niej nabożne poszanowanie, nie podlegające dyskusji. – Każdy ma swą piętę Achillesową – ciągnął książę Andrzej. – Z jego ogromnym rozumem donner dans ce ridicule!196 Księżniczka Maria nie mogła pojąć śmiałości sądów brata i już gotowała się, by mu zaprzeczyć, kiedy z gabinetu rozległy się oczekiwane kroki: książę wszedł szybko i żwawo – tak chodził zawsze, jak gdyby rozmyślnie chciał swym ruchliwym zachowaniem stworzyć przeciwieństwo do surowego ceremoniału domu. W tej samej chwili duży zegar wybił drugą, zegar w salonie również odezwał się cienkim głosikiem. Książę przystanął, ożywione, błyszczące surowe oczy spojrzały na wszystkich spod gęstych nawislych brwi i zatrzymały się na młodej księżnie. Młoda księżna doznawała w tej chwili uczucia, jakiego doznają dworacy przy wejściu monarchy: to samo uczucie lęku i szacunku, jaki wzbudzał ów starzec w swych bliskich. Pogłaskał księżnę po głowie, po czym niezręcznym ruchem poklepał po karku. – Cieszę się, cieszę się – oświadczył, a zajrzawszy jeszcze badawczo jej w oczy, odszedł prędko i siadł na swym miejscu. – Siadajcie, siadajcie! Michale Iwanowiczu, proszę siadać! Synowej wskazał miejsce obok siebie. Lokaj podsunął dla niej krzesło. – Ho, ho! – rzekł starzec przyglądając się jej zaokrąglonej postaci. – Pośpieszyłaś się, pani, to niedobrze! 196  Brać na serio te głupstwa!  89 Zaśmiał się oschle, zimno, nieprzyjemnie, zawsze tak się śmiał, samymi tylko ustami, a nie oczami. – Trzeba chodzić, jak najwięcej chodzić, ile się da – powiedział. Mała księżna nie słyszała czy też nie chciała słyszeć jego słów. Milczała i wydawała się zmieszana. Książę zapytał ją o ojca, księżna zaczęła mówić i uśmiechnęła się. Zapytał ją o wspólnych znajomych: księżna jeszcze bardziej się ożywiła i zaczęła opowiadać, przekazując księciu ukłony i plotki stołeczne. – La comtesse Apraksine, la pauvre, a perdu son mari et elle a pleuré les larmes de ses yeux197 – mówiła coraz bardziej się ożywiając. W miarę jak księżna się ożywiała, książę coraz ostrzej patrzył na nią. I nagle – jakby już ją dość wybadał i stworzył sobie o niej jasny sąd – odwrócił się od niej do Michała Iwanowicza. – No cóż, Michale Iwanowiczu, nasz Bonaparte znalazł się w opałach. Opowiadał mi książę Andrzej (zawsze mówił o synu w trzeciej osobie), jakie wielkie siły ruszają na niego! A myśmy zawsze go uważali za człeka miałkiego. Michał Iwanowicz stanowczo nie wiedział, kiedy to „myśmy” mówili w ten sposób o Bonapartem, ale rozumiejąc, że jest potrzebny do rozpoczęcia ulubionej rozmowy, spojrzał na młodego księcia ze zdziwieniem, nie wiedząc, co z tego wyniknie. – To mój wielki taktyk! – rzekł książę do syna, wskazując na architekta. I rozmowa znowu zeszła na wojnę, na Bonapartego i na teraźniejszych generałów i mężów stanu. Zdawało się, że stary książę był nie tylko przekonany, że działacze współcześni są młokosami, absolutnie nie znającymi się na sprawach wojny i państwa, ale że i Bonaparte był nic nie znaczącym Francuzikiem, który tylko dlatego odnosi sukcesy, że już nie stało Potiomkinów i Suworowów, by mu ich przeciwstawić, książę był nawet przekonany, że w Europie nie ma żadnych komplikacji politycznych, nawet nie ma wojny, ale jakaś tam marionetkowa komedia, którą odgrywają ludzie współcześni udając, że robią poważne rzeczy. Książę Andrzej wesoło znosił naigrawanie się ojca z nowych ludzi i z wyraźną uciechą wyciągał ojca na rozmowę i przysłuchiwał mu się. – Wszystko, co było przedtem, zdaje się dobre – oświadczył – ale czy tenże Suworow nie wpadł w sidła, które na niego zastawił Moreau, i nie mógł się z nich wyplątać? – Kto ci to powiedział? Kto powiedział? – krzyknął książę. – Suworow! – i rzucił talerz, który Tichon szybko pochwycił. – Suworow! Pomyślmy, książę Andrzeju. Dwaj: Fryderyk i Suworow... Moreau! Moreau znalazłby się w niewoli, gdyby Suworow miał wolne ręce; ale trzymali go za ręce hofs-kriegs-wurstschnapsraty. Diabła zje, kto da rady. Sam teraz ich zobaczysz! Suworow nie mógł dać sobie z nimi rady, a cóż dopiero mówić o Michale Kutuzowie! Nie, kochasiu – ciągnął – ze swoimi generałami nie dacie rady Bonapartemu; należy tak Francuzów zażyć, niech się zabawią w ślepą babkę i swoi swoich pobiją. Niemca Pahlena posyłali do Nowego Jorku, do Ameryki, po Francuza Moreau – rzekł robiąc aluzję do propozycji, jaką w tym roku zrobiono Moreau, by wstąpił do wojska rosyjskiego. – Cudeńka!!! A czy to Potiomkinowie, Suworowowie, Orłowowie byli Niemcami? Nie, bracie, alboście wy tam wszyscy powariowali, albom ja zbzikował. Daj wam Boże, a my zobaczymy. Bonaparte jest dla nich wielkim wodzem! Hm! – Ja przecież nie mówię, aby wszystkie dyspozycje były dobre – odezwał się książę Andrzej. – Tylko nie mogę pojąć, jak ojciec może tak sądzić o Bonapartem. Śmiej się, ojcze, jeśli wola, ale Bonaparte jest mimo wszystko wielkim wodzem! – Michajło Iwanowiczu! – krzyknął stary książę do architekta, który, zajęty pieczystym, miał nadzieję, że o nim zapomniano. – Mówiłem ci przecie, że Bonaparte to wielki taktyk? On też tak powiada. – A jakże, jaśnie oświecony panie – odparł architekt. Książę znowu się zaśmiał swym zimnym śmiechem. 197  Biedna hrabina Apraksin straciła męża, oczy wypłakała.  90 – Bonaparte w czepku się urodził. Ma wspaniałych żołnierzy. No i trafił najpierw na Niemców. A Niemców nie bił tylko ten, kto się lenił. Jak świat światem wszyscy Niemców biją. A oni nikogo, tylko między sobą. Bonaparte na Niemcach zdobył sławę. I książę jął roztrząsać wszystkie błędy, jakie wedle jego pojęć popełniał Bonaparte we wszystkich swych wojnach, a nawet w sprawach państwowych. Syn nie oponował, ale było widoczne, że jakiekolwiek dowody by mu przedstawiano, jest on równie jak stary książę mało skłonny do zmiany swych poglądów. Książę Andrzej słuchał, wstrzymywał się od wyrażania sprzeciwu, mimo woli dziwiąc się, jak ów stary człowiek – sam siedzący na wsi kamieniem tyle lat, mógł tak dokładnie i szczegółowo znać i oceniać wojenne i polityczne sprawy Europy w ostatnich latach. – Sądzisz, że ja, stary, nie rozumiem rzeczywistej sytuacji? – zakończył. – A ja mam tego potąd! Po nocach nie sypiam. A gdzie ten twój wielki wódz, czym się on wykazał? – Dużo by o tym mówić – odpowiedział syn. – Idź więc do tego swojego Buonaparta. M-lle Bourienne voilà encore un admirateur de votre goujat d'empereur! 198 – zawołał doskonałą francuszczyzną. – Vous savez, que je ne suis pas bonapartiste, mon prince.199 – „Dieu sait quand reviendra!...”200 zaśpiewał książę fałszywie, zaśmiał się jeszcze fałszywiej i wstał od stołu. Mała księżna przez cały czas sporu i aż do końca obiadu milczała i z lękiem spoglądała to na księżniczkę Marię, to na teścia. Kiedy wstano od stołu, wzięła szwagierkę za rękę i wyszła z nią do drugiego pokoju. – Comme c'est un homme d'esprit, votre père – oświadczyła – c'est à cause de cela peutêtre qu'il me fait peur.201 – Ach, on jest taki dobry – odrzekła księżniczka.  198  M-lle Bourienne, oto jeszcze jeden wielbiciel waszego gbura cesarza! Książę przecie wie, że nie jestem bonapartystką. 200 Bóg wie, kiedy powróci... 201 Jaki to mądry człowiek, twój ojciec... pewno dlatego tak się go boję. 199  91 XXV  Książę Andrzej wyjeżdżał nazajutrz wieczorem. Stary książę – nie odstępując od ustalonego trybu – po obiedzie udał się do siebie. Mała księżna była u szwagierki. Książę Andrzej włożył podróżny surdut bez epoletów i – przy pomocy swego kamerdynera – pakował się w pokojach, które zostały dla niego przeznaczone. Sam zlustrował bryczkę i dojrzał ułożenia kufrów, po czym kazał zaprzęgać. W pokoju pozostały tylko te rzeczy, które książę Andrzej zawsze zabierał ze sobą: puzdro, duża srebrna kantynka, dwa pistolety tureckie i szabla, podarunek ojca, przywieziony spod Oczakowa. 202 Te wszystkie przybory podróżne książę Andrzej utrzymywał w wielkim porządku: wszystko było nowe, czyste, w sukiennych pokrowcach, starannie związane tasiemkami. W chwilach wyjazdu i zmian życiowych ludzi zdolnych do przemyślania swych postępków opadają zazwyczaj poważne myśli. Zazwyczaj w takich chwilach sporządza się obrachunek przeszłości i snuje plany na przyszłość. Twarz księcia miała wyraz zamyślenia i tkliwości. Założywszy ręce do tyłu, szybko chodził po pokoju z kąta w kąt, patrzył przed siebie i w zamyśleniu kiwał głową. Czy to zdejmował go lęk przed pójściem na wojnę, czy to żal mu było opuszczać żonę – może jedno i drugie, ale najwidoczniej nie życzył sobie, by go widziano w takim stanie, bo kiedy usłyszał kroki w korytarzu, pośpiesznie zwolnił ręce, zatrzymał się przy stole, jak gdyby naciągając pokrowiec na puzdro, i przybrał swój zwykły wyraz – spokojny i nieprzenikniony. Były to ciężkie kroki księżniczki Marii. – Powiedziano mi, żeś kazał zaprzęgać – rzekła zdyszana (najwidoczniej biegła). A tak bym pragnęła porozmawiać z tobą na osobności. Bóg wie, na jak długo znowu się rozstajemy. Nie gniewasz się, żem przyszła? Bardzoś się zmienił, Andriusza – dodała, jak gdyby tłumacząc to pytanie. Uśmiechnęła się mówiąc „Andriusza”. Widać jej samej dziwno było myśleć, iż ten surowy, piękny mężczyzna to właśnie Andriusza – chudy, psotny chłopiec, towarzysz jej dzieciństwa. – A gdzie Lise? – zapytał, tylko uśmiechem odpowiadając na jej pytanie. – Tak się zmęczyła, że usnęła w moim pokoju na sofie. Ach, André/ Quel trésor de femme vous awez 203 – rzekła i usiadła na sofie naprzeciwko brata. – To jeszcze zupełne dziecko, takie miłe, wesołe dziecko. Takem ją pokochała. Książę Andrzej milczał, jednak księżniczka zauważyła wyraz ironiczny i wzgardliwy, jaki się zjawił na jego twarzy. – Ale trzeba być pobłażliwym dla słabostek, któż ich nie ma, André! Nie zapominaj, że ona została wychowana i wyrosła w wielkim świecie. A poza tym jej obecna sytuacja nie przedstawia się różowo. Trzeba wchodzić w położenie każdego. Tout comprendre, c'est tout pardonner.204 Pomyśl tylko, jak ona, niebożę, czuje się opuściwszy życie, do którego przywykła, zmuszona do rozstania się z mężem i do pobytu na wsi, w dodatku będąc w takim stanie? To bardzo ciężko. 202  Twierdza ta była zdobyta przez wojska rosyjskie w wojnie z Turcją w r. 1788. Twoja żona to prawdziwy skarb. 204 Wszystko zrozumieć, to wszystko przebaczyć. 203  92 Patrząc na siostrę książę Andrzej uśmiechał się, tak się uśmiechamy, kiedy słuchamy ludzi, których, jak nam się zdaje, widzimy na wskroś. – Ty mieszkasz na wsi i nie uważasz tego życia za straszne – oświadczył. – Ja to co innego. Cóż tu o mnie mówić! Nie pragnę innego życia, zresztą, nie mogę pragnąć, bo nie znam innego życia. Pomyśl, André, co to znaczy dla młodej, światowej kobiety zagrzebać się na wsi w najlepszych latach życia, samej, bo ojczulek jest zawsze zajęty, a ja... znasz mnie... wiesz, ja jestem nie dość bogata en ressources 205 dla kogoś, kto nawykł do najlepszego towarzystwa. Tylko m-lle Bourienne... – Ta wasza Bourienne bardzo mi się nie podoba – rzekł książę Andrzej. – Nie mów tak! To bardzo miła i dobra dziewczyna, a najważniejsze – godna litości. Nikogo nie ma, nikogo. Prawdę mówiąc, nie tylko że nie jest mi potrzebna, ale mnie krępuje. Wiesz, zawsze byłam dzikuska, a teraz jeszcze bardziej! Lubię być sama... Mon père bardzo ją lubi. Ona i Michał Iwanycz – to dwie osoby, dla których zawsze jest uprzejmy i dobry, dlatego że jest dobrodziejem obojga. Jak Sterne206 powiada: „Nie tyle kochamy ludzi za dobrodziejstwa, które oni nam wyświadczyli, ile za dobrodziejstwa, któreśmy im wyświadczyli.” Mon père wziął ją sur le pavé207, jako sierotę, ona jest bardzo dobra. Mon père bardzo lubi jej sposób czytania. Wieczorami czytuje mu głośno. Bardzo pięknie czyta. – No, Marie, prawdę mówiąc, myślę, że czasem bywa ci ciężko z powodu charakteru ojca, co? – zapytał nagle książę Andrzej. Księżniczka Maria najpierw zdziwiła się tym pytaniem, a potem się przeraziła. – Mnie?... Mnie?... Mnie ciężko?! – rzekła. – Zawsze był ostry, a sądzę, że teraz staje się coraz przykrzejszy – rzekł książę Andrzej widocznie z rozmysłem, żeby tak niedbałym odezwaniem się o ojcu zaskoczyć siostrę bądź ją wybadać. – Wszystko jest w tobie dobre, Andrzeju, lecz masz jakąś pychę myśli – rzekła księżniczka idąc raczej za tokiem swych myśli niż za tokiem rozmowy – to wielki grzech. Czy tak można ojca sądzić? A gdyby nawet i można było, to czyż taki człowiek jak mon père może budzić inne uczucie niż vénration208? Jestem przy nim tak zadowolona i szczęśliwa. Pragnę jedynie, żeby wszyscy byli tak szczęśliwi jak ja. Brat niedowierzająco pokiwał głową. – Powiem ci prawdę, André, że tylko jedno mi ciąży – to sposób myślenia ojca w sprawach religii. Nie rozumiem, jak człowiek takiego umysłu może nie widzieć tego, co jest jasne jak dzień, i jak może tak błądzić? To jedno stanowi moje nieszczęście. Ale w ostatnich czasach i tu widzę cień poprawy. W ostatnich czasach jego drwiny są nie tak zjadliwe i jest pewien mnich, z którym się spotykał i długo z nim rozmawiał. – Cóż, moja kochana, obawiam się, że ty i ten mnich daremnie tracicie czas – rzekł książę Andrzej żartobliwie, lecz czule. – Ah, mon ami.209 Modlę się i mam nadzieję, że Bóg mnie wysłucha. André – rzekła nieśmiało po chwili milczenia – mam do ciebie wielką prośbę. – Jaką, moja droga? – Przyrzeknij mi, że nie odmówisz. Nie będzie cię to kosztowało żadnego wysiłku, nie będzie to coś niegodnego ciebie. A bardzo mnie ucieszysz. Przyrzeknij – powiedziała wsuwając rękę do torebki i trzymając w niej coś, ale jeszcze nie pokazując, jak gdyby to, co trzymała,  205  W zalety. Mowa o Wawrzyńcu Sterne (1713–1786), pisarzu angielskim, autorze słynnej Podróży sentymentalnej, skąd zapewne cytat. 207 Z ulicy. 208 Uwielbienie. 209 Ach, mój przyjacielu. 206  93 stanowiło przedmiot prośby i jak gdyby przed otrzymaniem przyrzeczenia, że on spełni prośbę, nie mogła wyjąć z torebki t e g o c z e g o ś. Patrzyła na brata nieśmiało, błagalnie. – Nawet gdyby mnie to kosztowało wiele wysiłku... – odpowiedział książę Andrzej, jakby domyślając się, o co chodzi. – Myśl sobie, co chcesz! Wiem, żeś taki sam jak mon père. Myśl, co chcesz, ale zrób to dla mnie. Zrób, proszę! To jeszcze ojciec mego ojca, nasz dziadunio, nosił na wszystkich wojnach... – Wciąż jeszcze nie wyjmowała z ridicule tego, co trzymała. – Więc przyrzekasz mi? – Oczywista, o co chodzi? – Andre, pobłogosławię cię obrazkiem, a ty przyrzeknij mi, że nigdy go nie zdejmiesz... Przyrzekasz? – Jeśli nie waży ze dwa pudy i nie obciąży mi szyi... Żeby ci sprawić satysfakcję... – rzekł książę Andrzej, lecz ujrzawszy wyraz strapienia na twarzy siostry po jego żarcie, natychmiast poczuł skruchę. – Cieszę się, moja droga, naprawdę bardzo się cieszę – dodał. – On cię ocali wbrew twej woli, ulituje się nad tobą i przywiedzie cię do siebie, bo w Nim jedynym jest prawda i ukojenie – rzekła głosem drżącym ze wzruszenia, uroczyście trzymając przed bratem w obu dłoniach owalny staroświecki wizerunek Zbawiciela z czarnym obliczem, w srebrnej szacie, na srebrnym łańcuszku misternej roboty. Przeżegnała się, pocałowała obrazek i podała go Andrzejowi. – Bądź tak dobry, André, dla mnie... W jej dużych oczach lśniły promienie dobrotliwego i nieśmiałego światła. Oczy te rozjaśniały chorowitą, mizerną twarz i czyniły ją piękną. Brat chciał wziąć obrazek, ale go powstrzymała. Andrzej zrozumiał – przeżegnał się i ucałował obrazek. Jego twarz była tkliwa (był wzruszony), a jednocześnie drwiąca. – Merci, mon ami.210 Pocałowała go w czoło i znowu siadła na sofie. Milczeli. – Jak ci już mówiłam, Andreé bądź dobry i wspaniałomyślny, jak byłeś zawsze. Nie sądź Lise surowo – zaczęła. – Ona jest dobra i miła, a teraz znajduje się w ciężkiej sytuacji. – Zdaje się, Maszo, żem ci nic nie mówił, abym wyrzucał cokolwiek swej żonie czy był z niej niezadowolony. Po co mi to wszystko mówisz? Księżniczka Maria poczerwieniała i umilkła, jakby poczuła się winna. – Ja ci nic nie mówiłem, ale tobie już mówiono. I to jest dla mnie smutne. Na czole, szyi i policzkach księżniczki Marii jeszcze silniej wystąpiły wypieki. Chciała coś powiedzieć, ale nie mogła. Brat odgadł: po obiedzie mała księżna płakała, mówiła, że przeczuwa nieszczęśliwy poród, że boi się, skarżyła się na los, na teścia, na męża. Wypłakawszy się zasnęła. Księciu Andrzejowi zrobiło się żal siostry. – Wiedz jedno, Maszo, że nic nie mogę zarzucić, nic nie zarzucałem i nic nie będę zarzucał swej żonie, a i sobie nie mam nic do wyrzucenia względem niej; zawsze tak będzie, w jakichkolwiek bym się znalazł okolicznościach. Lecz skoro chcesz wiedzieć prawdę... chcesz wiedzieć, czy jestem szczęśliwy? Nie. Czy ona jest szczęśliwa? Nie. Dlaczego? Nie wiem... Mówiąc to wstał, zbliżył się do siostry, schylając się pocałował ją w czoło. Jego piękne oczy jaśniały rozumnym i dobrym, niezwykłym u niego blaskiem; patrzył jednak nie na siostrę, ale w ciemność otwartych drzwi, ponad jej głową. – Chodźmy do niej, trzeba się pożegnać. Albo idź sama, obudź ją, a ja zaraz przyjdę. Pietrusza! – zawołał na kamerdynera. – Chodź, zabieraj to. To pod siedzenie, a tamto z prawej strony. Księżniczka Maria wstała i skierowała się ku drzwiom. Przystanęła. – André, si vous aviez la foi, vous vous seriez adressé à Dieu, pour qu'il vous donne 1'amour, que vous ne sentez pas, et votre prière aurait été exaucée...211 210  Dzięki, przyjacielu.  94 – Tak, chyba tak! – rzekł książę Andrzej. – Idź, Masza, ja zaraz przyjdę. Idąc do pokoju siostry, w galerii, łączącej jeden dom z drugim, książę Andrzej spotkał mile uśmiechniętą m-lle Bourienne, którą już po raz trzeci tego dnia spotykał w ustronnych przejściach, z zachwyconym i naiwnym uśmiechem. – Ah! je vous croyais chez vous 212 – oświadczyła poczerwieniawszy nie wiadomo czemu i spuściła oczy. Książę Andrzej popatrzył na nią surowo. Na jego twarzy zjawiła się nagle zawziętość. Nic jej nie odpowiedział, ale spojrzał na jej czoło i włosy, nie patrząc w oczy, tak wzgardliwie, że Francuzeczka zarumieniła się i poszła nie rzekłszy ani słowa. Kiedy zbliżył się do pokoju siostry, księżna już nie spała, z otwartych drzwi dobiegał jej wesoły głosik, a słowa goniły jedno za drugim. Mówiła, jak gdyby po długiej wstrzemięźliwości chciała sobie wynagrodzić stracony czas. – Non, mais figurez-vous la vieille comtesse Zouboff avec de fausses boucles et la bouche pleine de fausses dents, comme si elle voulait défier les années...213Cha! Cha! Cha! Marie! Akurat to samo zdanie o hrabinie Zubow i taki sam śmiech żony książę Andrzej słyszał już z pięć razy przy osobach obcych. Wszedł cicho do pokoju. Księżna, grubiutka, rumiana, z robótką w rękach, siedziała w fotelu i mówiła bezustannie, nicując wspomnienia petersburskie, a nawet pojedyncze frazesy. Książę Andrzej zbliżył się, pogłaskał ją po głowie i zapytał, czy już wypoczęła po podróży. Odpowiedziawszy mu, ciągnęła dalej rozmowę. Poszóstna kolaska stała przed gankiem. Na dworze była ciemna noc jesienna. Stangret nie widział dyszla kolaski. Na ganku krzątali się ludzie z latarniami. Wielki dom płonął światłami poprzez swe duże okna. W sieniach tłoczyła się służba dworska, by pożegnać młodego księcia, w salonie zebrali się wszyscy domownicy: Michał Iwanowicz, m-lle Bourienne, księżniczka Maria i księżna. Książę Andrzej został wezwany do ojca, który chciał się z nim pożegnać w cztery oczy. Wszyscy czekali na ich wyjście. Kiedy książę Andrzej wszedł do gabinetu, stary książę siedział przy biurku i pisał w swych starczych okularach, w białym szlafroku, w którym nikogo nie przyjmował prócz syna. Obejrzał się. – Wyjeżdżasz? – i znowu zaczął pisać. – Przyszedłem się pożegnać. – Pocałuj tutaj – pokazał na policzek. – Dziękuję ci, dziękuję! – Za co mi, ojcze, dziękujesz? – Za to, że nie zwlekasz, że się nie trzymasz babskiej kiecki. Służba przede wszystkim. Dziękuję ci, dziękuję! – I dalej pisał, aż pryskał atrament ze skrzypiącego pióra. – Jeśli masz coś do powiedzenia, mów. Te dwie rzeczy mogę robić razem – dodał. – O żonie... I tak mi przykro, że ojca nią obarczam... – Czemu bajesz? Mów, co trzeba. – Kiedy żona będzie miała rodzić, poślij, ojcze, do Moskwy po akuszera... Żeby tutaj był. Stary książę zatrzymał się i spojrzał na syna surowymi oczyma, jakby nie rozumiał. – Wiem, że nikt pomóc nie może, jeśli natura nie pomoże – mówił książę Andrzej, wyraźnie zmieszany. – Zgadzam się, że na milion wypadków jeden bywa nieszczęśliwy, ale to jej i moje urojenie. Naopowiadano jej, miała sen, więc boi się. – Hm... hm... – wymamrotał do siebie stary książę i dalej pisał. – Zrobię to. 211  Gdybyś miał wiarę, André, modliłbyś się, aby Bóg zesłał ci miłość, której nie czujesz, i modlitwa twoja zostałaby wysłuchana... 212 Myślałam, że książę jest u siebie. 213 Nie, wyobraź sobie, stara hrabina Zubow ze sztucznymi lokami, z ustami pełnymi sztucznych zębów, jakby kpiła sobie z lat...  95 Skreślił podpis, nagle odwrócił się szybko do syna i zaśmiał się. – Marnie, co? – Z czym marnie, ojcze? – Żona! – krótko i znacząco odpowiedział stary książę. – Nie rozumiem – oświadczył książę Andrzej. – Ale nie ma rady, kochasiu – powiedział książę. – One wszystkie takie, nie odżenisz się. Nie obawiaj się, nikomu nic nie powiem, a ty sam wiesz. Ujął go za rękę swą kościstą malutką dłonią, potrząsnął nią, spojrzał prosto w twarz synowi bystrymi oczyma, które jak gdyby na wskroś widziały człowieka, i znowu zaśmiał się swym zimnym śmiechem. Syn westchnął, tym westchnieniem przyznając, że ojciec go zrozumiał. Stary w dalszym ciągu składał i pieczętował listy, ze zwykłą sobie szybkością chwytając i odrzucając lak, pieczęć i papier. – Cóż począć? Ładna! Wszystko zrobię. Bądź spokojny – mówił urywanie, pieczętując listy. Andrzej milczał: było mu zarazem przyjemnie i nieprzyjemnie, że ojciec go zrozumiał. Stary wstał i podał synowi list. – Słuchaj – rzekł. – O żonę się nie kłopocz, co będzie możliwe do zrobienia, zostanie zrobione. Teraz słuchaj: oddaj ten list Michałowi Iłarionowiczowi. Piszę, żeby cię używał w dobrych okazjach i żeby cię nie trzymał długo jako adiutanta: paskudna służba! Powiedz mu, że go pamiętam i kocham, a napisz, jak cię przyjął. Służ mu, jeśli będzie dobry. Syn Mikołaja Andreicza Bołkońskiego nie będzie służył z czyjejś łaski. A teraz chodź no tutaj. Mówił tak prędko, że połowy słów nie kończył, ale syn nawykł rozumieć go. Zaprowadził syna do kantorka, podniósł blat, wysunął szufladę i wydobył zeszyt zapisany swym dużym, wydłużonym i zwartym pismem. – Chyba sądzone mi umrzeć wcześniej niż tobie. Wiedz, to są moje zapiski; pamiętaj po mojej śmierci przekazać je monarsze. A teraz tu list zastawny i pismo: nagroda dla tego, kto napisze historię wojen Suworowa. Wysłać do Akademii. A tu moje zapiski, czytaj, a będzie to z korzyścią dla ciebie. Andrzej nie powiedział, że ojciec będzie z pewnością jeszcze długo żył. Rozumiał, że tego mówić nie należy. – Wszystko spełnię, ojcze – oświadczył. – A teraz, żegnaj! – Dał synowi rękę do pocałowania i uścisnął go. – Pamiętaj o jednym, książę Andrzeju: jeśli cię zabiją, dla mnie, starego, będzie to ból... – Niespodziewanie zamilkł, a nagle głosem krzykliwym dodał: – A jeśli się dowiem, żeś się zachował, nie jak przystało na syna Mikołaja Bołkońskiego, będzie mi... wstyd! – zapiszczał. – Tego mógłbyś mi, ojcze, nie mówić – odparł syn uśmiechając się. Stary milczał. – Chciałem jeszcze ojczulka prosić – ciągnął książę Andrzej –- jeśli polegnę i jeśli będę miał syna, niech go ojciec nie puszcza od siebie, jakem już wczoraj mówił, niech się tutaj wychowa... bardzo proszę. – Nie oddawać żonie? – rzekł starzec i zaśmiał się. Stali naprzeciw siebie w milczeniu. Bystre oczy starca wbijały się prosto w oczy syna. W dolnej części twarzy starego księcia coś drgnęło. – Pożegnaliśmy się... Ruszaj! – rzekł nagle. – Ruszaj! – krzyknął gniewnie podniesionym głosem i otworzył drzwi gabinetu. – Co? Co się stało? – pytały księżna i księżniczka, ujrzawszy księcia Andrzeja i widoczną przez chwilę postać krzyczącego gniewnie staruszka w białym szlafroku, bez peruki, w starczych okularach. Książę Andrzej westchnął i nic nie odpowiedział.  96 – Ano – rzekł zwróciwszy się do żony i to „ano” zadźwięczało chłodną drwiną, jak gdyby mówił: „Teraz kolej na wasze sztuczki.” – André, déja214– rzekła mała księżna. Zbladła i z lękiem spoglądała na męża. Objął ją. Krzyknęła i bez zmysłów opadła mu na ramię. Ostrożnie wysunął ramię, na którym leżała, zajrzał jej w twarz i troskliwie posadził w fotelu. – Adieu, Marie215– rzekł cicho do siostry, pocałowali się, trzymając się za ręce, i książę Andrzej wyszedł z pokoju szybkim krokiem. Księżna leżała w fotelu, m-lle Bourienne nacierała jej skronie. Księżniczka Maria podtrzymywała bratową, a zapłakanymi pięknymi oczami ciągle jeszcze patrzyła na drzwi, przez które odszedł książę Andrzej, i kreśliła, za nim znaki krzyża. Z gabinetu dochodziło głośne jak wystrzał, często powtarzane starcze siąkanie w chusteczkę. Gdy tylko książę Andrzej wyszedł, drzwi gabinetu otwarły się szybko i wyjrzała z nich surowa postać starca w białym szlafroku. – Pojechał? No, to dobrze – powiedział, surowo spojrzawszy na nieprzytomną małą księżnę, z naganą pokiwał głową i zatrzasnął drzwi.  214 215  Już, André? Żegnaj, Mario.  97 CZĘŚĆ DRUGA  98 I  W październiku 1805 roku wojska rosyjskie zajmowały wsie i miasta arcyksięstwa austriackiego; coraz to nowe pułki przybywały z Rosji i, obciążając postojem mieszkańców, stawały obozem pod twierdzą Braunau. W Braunau znajdowała się główna kwatera naczelnego wodza, Kutuzowa. 11 października 1805 roku jeden z dopiero co przybyłych do Braunau pułków piechoty, w oczekiwaniu na przegląd, którego miał dokonać wódz naczelny, stał o pół mili od miasta. Pomimo że miejscowość i otoczenie było nierosyjskie (sady, murowane ogrodzenia, dachówki, widniejące w dali góry, nierosyjska ludność z ciekawością przyglądała się żołnierzom), pułk wyglądał zupełnie tak samo jak każdy pułk rosyjski przygotowujący się do przeglądu gdzieś w głębi Rosji. Nad wieczorem, na ostatnim etapie marszu, otrzymano rozkaz, że naczelny wódz dokona przeglądu pułku w marszu. Mimo iż słowa rozkazu wydały się dowódcy pułku niejasne, bo wyłoniło się pytanie, jak należy rozumieć słowa rozkazu: w mundurach polowych czy nie? – na naradzie dowódców batalionów postanowiono zaprezentować pułk w pełnej gali, a to na tej podstawie, że zawsze lepsza jest nadgorliwość niż brak gorliwości. Więc żołnierze po trzydziestu wiorstach marszu przez całą noc nie zmrużyli oka: obreperowywali się, czyścili mundury, adiutanci i dowódcy rot liczyli, odliczali, rankiem pułk, zamiast bezładnie rozwleczonego tłumu, jakim był w przeddzień na ostatnim przemarszu, stanowił składną masę dwu tysięcy ludzi, z których każdy znał swoje miejsce, wiedział, co do niego należy, każdy miał guziki i rzemienie w porządku, lśniące czystością. Nie tylko na zewnątrz wszystko było składne: gdyby naczelnemu wodzowi spodobało się zajrzeć pod mundury, na każdym żołnierzu zobaczyłby jednakowo czystą koszulę, w każdym tornistrze znalazłby przepisową ilość rzeczy, „szydło i mydło”, jak powiadają żołnierze. Tylko jedna okoliczność dawała powód do niepokoju, mianowicie – obuwie. Więcej niż połowa ludzi miała buty podarte. Lecz ten brak nie wynikał z winy dowódcy pułku, pomimo kilkakrotnych żądań urząd austriacki nie wydał zaopatrzenia, a pułk przeszedł tysiąc wiorst. Dowódcą pułku był niemłody generał, sangwiniczny, z siwiejącymi brwiami i bokobrodami, otyły, szerszy od piersi do pleców niż od ramienia do ramienia. Miał na sobie nowy jak z igły mundur z zagniecionymi fałdami i sute złote epolety, które jak gdyby nie w dół, lecz w górę podciągały jego otyłe bary. Dowódca pułku miał minę człowieka, który szczęśliwie dokonał jednej z najuroczystszych spraw życia. Przechadzał się przed frontem, a przechodząc podrygiwał przy każdym kroku i lekko garbił plecy. Widać było, że dowódca pułku cieszy się swym pułkiem, że jest zeń zadowolony, że wszystkie jego siły duchowe zaprząta pułk, lecz mimo to jego podrygujący chód jakby mówił, że – oprócz zainteresowań wojskowych – w jego duszy sporo miejsca zajmują zainteresowania towarzyskie oraz płeć piękna. – No, Michale Mitriczu, serdeńko – zwrócił się do jednego z dowódców batalionu (tamten z uśmiechem podał się nieco w przód, widać było, że są uszczęśliwieni) – dostało nam się za swoje tej nocy. Ale zdaje się, że pułk nie należy do najgorszych?... Co? Dowódca batalionu zrozumiał wesołą ironię i roześmiał się.  99 – Nawet na Carycynym Polu216 nie przepędzono by nas. – A co! – rzekł dowódca. Tymczasem na drodze do miasta, na której rozstawiono sygnalistów, ukazali się dwaj jeźdźcy. Był to adiutant i Kozak jadący za nim. Adiutanta wysłano ze sztabu generalnego, by potwierdził dowódcy pułku to, co było niejasno powiedziane we wczorajszym rozkazie, a mianowicie, że naczelny wódz pragnie widzieć pułk dokładnie w takim stanie, w jakim maszerował – w płaszczach, w pokrowcach, bez żadnych specjalnych przygotowań. W przeddzień przybył do Kutuzowa z Wiednia człowiek hofkriegsratu – z propozycją i żądaniem, by jak najprędzej wyruszyć na spotkanie z armią arcyksięcia Ferdynanda i Macka, Kutuzow zaś, ponieważ nie uważał takiego połączenia za wskazane, zamierzał – wśród innych dowodów na potwierdzenie swego zdania – pokazać generałowi austriackiemu ów smutny stan, w jakim się znajdowały wojska przychodzące z Rosji. W tym celu więc chciał wyjechać na spotkanie pułku; toteż im gorszy byłby stan pułku, tym większe byłoby zadowolenie naczelnego wodza. Chociaż adiutant nie znał tych szczegółów, jednak przekazał dowódcy pułku bezwzględne żądanie wodza naczelnego, żeby ludzie wystąpili w płaszczach i pokrowcach, i że w przeciwnym wypadku naczelny wódz będzie niezadowolony. Wysłuchawszy tych słów dowódca pułku spuścił głowę, w milczeniu wzruszył ramionami i rozłożył ręce gestem sangwinika. – A tośmy narobili! – wyrzekł. – A mówiłem panu, Michale Mitriczu, że w marszu, to znaczy w płaszczach – zwrócił się z wyrzutem do dowódcy batalionu. – Ach, mój Boże! – dodał i wysunął się naprzód stanowczym krokiem. – Panowie dowódcy rot! – zawołał głosem nawykłym do komendy. – Feldfeble!... Czy prędko raczą zawitać? – zwrócił się do przybyłego adiutanta z wyrazem pełnej szacunku uprzejmości, która się, widać, odnosiła do osobistości, o której mówił. – Sądzę, że za godzinę. – Zdążymy się przebrać? – Nie wiem, generale... Dowódca pułku osobiście podszedł do szeregów i wydał rozkaz przebrania się znowu w płaszcze. Dowódcy pobiegli do rot, feldfeble zakrzątnęli się (płaszcze były niezupełnie w porządku), w jednej chwili milczące, regularne przedtem czworoboki zakołysały się, rozciągnęły i zahuczały gwarem rozmów. Wszędzie uwijali się żołnierze, podrzucali ramionami, przez głowę ściągali tornistry, wydobywali płaszcze, wysoko unosząc ręce wsuwali je w rękawy. Po upływie pół godziny znowu wszystko wróciło do dawnego porządku, tyle że czworoboki z czarnych zrobiły się szare. Dowódca znowu podrygującym krokiem wyszedł na czoło pułku i obejrzał go z daleka. – A to co takiego, co takiego?! – wykrzyknął zatrzymując się. – Dowódca trzeciej roty!... – Dowódca trzeciej roty do generała! Dowódca do generała, trzeciej roty do dowódcy!... – rozległy się głosy wśród szeregów, adiutant zaś pobiegł szukać zwlekającego oficera Kiedy gorliwe nawoływania przekręcając już rozkaz, wołając „generała do trzeciej roty”, dotarły do kogo należy, wezwany oficer wysunął się spoza roty i, choć był to już człowiek niemłody i nie nawykły do biegania, kłusem skierował się do generała, zawadzając niezręcznie czubkami butów. Oblicze kapitana wyrażało niepokój uczniaka, gdy każą mu recytować lekcję, której się nie nauczył. Na czerwonej (prawdopodobnie z niewstrzemiężliwości) twarzy wystąpiły plamy, wargi zaś nie mogły sobie znaleźć miejsca. Kiedy zadyszany kapitan zbliżał się, a w miarę zbliżania zwalniał kroku, dowódca pułku mierzył go wzrokiem od stóp do głów. 216  Carycyne Pole – miejsce przeglądu wojsk w Petersburgu.  100 – Niedługo poubierasz pan ludzi w kaftany! Co to znaczy? – krzyknął dowódca pułku wysuwając dolną szczękę i wskazując na żołnierza w szeregach trzeciej roty, który miał płaszcz barwy sukna kupnego, odmiennego od innych. – Gdzieś pan się podziewał? Oczekujemy naczelnego wodza, a pan opuszczasz stanowisko? Co?... Ja pana nauczę, co to znaczy ubierać ludzi na przegląd w kabaty!... Co?... Dowódca roty, nie spuszczając oczu ze zwierzchnika, coraz mocniej przyciskał do daszka dwa palce, jak gdyby w tym przyciskaniu widział teraz swe zbawienie. – No, czemu pan milczysz? Kto tam przebrał się za Węgra? – zażartował srogo dowódca pułku. – Ekscelencjo... – No, co: „Ekscelencjo”? Ekscelencjo! Ekscelencjo! A co „ekscelencjo” – nikomu nie wiadomo. – Ekscelencjo, to Dołochow, ten zdegradowany... – rzekł cicho kapitan. – Cóż to, na feldmarszałka został zdegradowany czy na szeregowca? A jeśli na szeregowca, to musi być ubrany przepisowo, jak wszyscy żołnierze. – Ekscelencja sam mu zezwolił w czasie marszu. – Zezwoliłem? Zezwoliłem? Młodzi ludzie, z wami to zawsze tak – rzekł dowódca pułku ochłonąwszy nieco. – Zezwoliłem? Powiedzieć wam coś, a wy już... – Dowódca umilkł. – Powiedzieć wam coś, a wy już... Co? – rzekł, znowu wpadając w gniew. – Proszę odziać ludzi przyzwoicie... I dowódca, oglądając się na adiutanta, swym podrygującym krokiem skierował się ku pułkowi. Widać było, że napawał się własnym rozdrażnieniem i że przechodząc przed frontem chciał jeszcze znaleźć pretekst do gniewu. Jednego oficera ofuknął za nie wyczyszczoną odznakę, drugiego za niewyrównanie szeregu i zbliżył się do trzeciej roty. – J-a-ak stoisz? Gdzie noga? Noga gdzie? – krzyknął dowódca pułku z nutą cierpienia w głosie, jeszcze o pięciu ludzi przed Dołochowem, który był w niebieskawym płaszczu. Dołochow z wolna wyprostował zgiętą nogę i swym jasnym, bezczelnym wzrokiem popatrzył prosto w twarz generała. – Dlaczego niebieski płaszcz? Precz!... Feldfebel! Przebrać tego... łaj... – nie zdążył domówić. – Generale, jestem obowiązany spełniać rozkazy, ale nie jestem obowiązany znosić... – rzekł spiesznie Dołochow. – Nie gadać w linii!... Nie gadać, nie gadać!... – Nie jestem obowiązany znosić obelg – dokończył głośno i dźwięcznie Dołochow. Oczy generała i żołnierza spotkały się. Generał umilkł, gniewnie obciągając ciasną wstęgę. – Zechciej pan przebrać się, proszę – rzekł odchodząc.  101 II  – Jedzie! – krzyknął tymczasem sygnalista. Dowódca pułku, czerwieniejąc, podbiegł do konia, ujął strzemię drżącymi rękami, przerzucił ciało, poprawił się w siodle, dobył szpady i z twarzą szczęśliwą i stanowczą rozwarł skośne usta, szykując się do okrzyku. Pułk zatrzepotał jak otrząsający się ptak i zamarł. – Ba-a-czność! – krzyknął dowódca głosem wstrząsającym duszę, dla siebie radosnym, dla pułku surowym, a dla zbliżającego się wodza powitalnym. Szerokim, wysadzanym drzewami gościńcem jechał szybkim kłusem, lekko stukając resorami, wysoki, niebieski powóz wiedeński zaprzężony w szóstkę koni. Za powozem galopowała świta i eskorta Kroatów. Obok Kutuzowa siedział generał austriacki w białym mundurze, dziwnie wyglądającym wśród czarnych mundurów rosyjskich. Powóz zatrzymał się przed pułkiem. Kutuzow i generał austriacki rozmawiali o czymś z cicha. Kutuzow uśmiechnął się z lekka, gdy ciężko stąpając spuszczał nogę ze stopnia – zupełnie jakby nie było tych dwu tysięcy ludzi, którzy z zapartym tchem patrzyli na niego i na dowódcę pułku. Rozległ się okrzyk komendy, znowu pułk drgnął prezentując broń ze szczękiem żelaza. W martwej ciszy odezwał się słaby głos naczelnego wodza. Pułk wrzasnął: „Życzymy zdrowia waszej e...e...lencji!” I znowu wszystko zamarło. Z początku Kutuzow stał na miejscu, a pułk się poruszał; potem pieszo, w towarzystwie świty, jął z białym generałem obchodzić szeregi. Po sposobie, w jaki dowódca pułku salutował naczelnemu wodzowi, wpijając się w niego oczyma, prostując się i prężąc, i jak pochylony ku przodowi chodził za generałami, z trudem wstrzymując ruch podrygiwania, jak podskakiwał przy każdym słowie i ruchu naczelnego wodza, było widać, że swe obowiązki podwładnego wypełnia z jeszcze większą rozkoszą niż obowiązki zwierzchnika. Dzięki surowości i staraniu dowódcy pułk znajdował się we wspaniałym stanie w porównaniu z innymi pułkami, które w tym samym czasie przychodziły do Braunau. Chorych i pozostałych w drodze było tylko dwustu siedemnastu. I wszystko było w porządku prócz obuwia. Kutuzow przeszedł wzdłuż szeregów, niekiedy zatrzymał się, by powiedzieć kilka miłych słów oficerom, których znał z wojny tureckiej, a czasami również i żołnierzom. Spoglądając na buty, kilka razy pokręcił smutno głową i wskazywał je generałowi austriackiemu z taką miną, jakby nikogo o to nie winił, ale nie mógł nie dostrzec, że jest tak źle. Za każdym razem dowódca pułku zabiegał z przodu, w obawie, by nie uronić ani słowa z tego, co naczelny wódz mówi o pułku. Za Kutuzowem, w takiej odległości, że każde słowo wypowiedziane słabym głosem mogło być słyszane, kroczyła świta złożona z dwudziestu osób. Panowie ze świty rozmawiali ze sobą, a czasem śmieli się. Najbliżej naczelnego wodza szedł piękny adiutant. Był to książę Bołkoński. Obok niego szedł jego kolega Nieswicki, wysoki sztabowiec, nader otyły, z dobrotliwą, ładną, uśmiechniętą twarzą i wilgotnymi oczami. Nieswicki z trudem powstrzymywał śmiech, do którego pobudzał go czarniawy oficer huzarów idący w pobliżu niego. Oficer huzarów – bez uśmiechu, nie zmieniając wyrazu znieruchomiałych oczu, z poważną miną wpatrzony w plecy dowódcy pułku, przedrzeźniał każdy jego ruch. Za każdym razem, gdy dowódca pułku podrygiwał i pochylał się do przodu, oficer huzarów tak samo,  102 jota w jotę, podrygiwał i pochylał się naprzód. Nieswicki śmiał się i szturchał innych, by patrzyli na figlarza. Kutuzow powoli, apatycznie przechodził obok tysięcy oczu, które patrząc na dowódcę wyskakiwały z orbit. Zrównawszy się z trzecią rotą przystanął nagle. Świta, nie przewidując tego postoju, mimo woli podeszła bliżej. – A, Timochin! – rzekł naczelny wódz poznając kapitana z czerwonym nosem, który ucierpiał z powodu niebieskiego płaszcza. Zdawało się, że już nie sposób chyba było bardziej się wyprężyć, niż wyprężył się Timochin, kiedy dowódca pułku robił mu wymówki. Ale w tej chwili, kiedy zwrócił się do niego naczelny wódz, kapitan tak się wyprężył, iż gdyby wódz naczelny patrzył na niego jeszcze czas pewien, kapitan by nie wytrzymał; wchodząc widocznie w jego sytuację, a życząc mu jak najlepiej, Kutuzow odwrócił się pospiesznie. Przez pulchną, zeszpeconą blizną twarz Kutuzowa przemknął ledwie dostrzegalny uśmiech. – Kamrat jeszcze spod Izmaiła217 – oświadczył. – Mężny oficer! Jesteś z niego zadowolony? – zapytał Kutuzow dowódcę pułku. A dowódca pułku, nie widząc, że oficer huzarów odbija go niczym zwierciadło, drgnął, wysunął się naprzód i odpowiedział: – Bardzo zadowolony, wasza ekscelencjo! – Wszyscy mamy jakieś słabostki – rzekł Kutuzow z uśmiechem, odchodząc. – A on był czcicielem Bachusa. Dowódca pułku zląkł się, czy to aby nie jego wina, i nic nie odpowiedział. Oficer huzarów zauważył w tej chwili kapitana z czerwonym nosem i z wciągniętym brzuchem i z takim podobieństwem odtworzył jego twarz i postawę, iż Nieswicki nie mógł wstrzymać śmiechu. Kutuzow obejrzał się. Widać było, że oficer mógł zmieniać wyraz twarzy, jak chciał: w chwili kiedy Kutuzow się odwrócił, oficer zdążył zrobić minę i zaraz potem przybrać wyraz twarzy poważny, niewinny i pełen uszanowania. Trzecia rota stała ostatnia i Kutuzow zamyślił się, jakby sobie coś przypominając. Książę Andrzej wysunął się ze świty i rzekł cicho po francusku: – Miałem rozkaz przypomnieć o zdegradowanym Dołochowie w tym pułku. – Gdzie ten Dołochow? – zapytał Kutuzow. Dołochow już przebrany w szary płaszcz żołnierski, nie czekał, by go wywołano. Z szeregu wysunęła się zgrabna postać jasnowłosego żołnierza z jasnobłękitnymi oczyma. Zbliżył się do naczelnego wodza i stanął na baczność. – Skarga? – zapytał Kutuzow z lekka się zachmurzywszy. – To właśnie Dołochow – rzekł książę Andrzej. – A! – rzekł Kutuzow. – Mam nadzieję, że ta nauczka cię poprawi. Służ dobrze. Monarcha jest miłościwy. I ja nie zapomnę o tobie, jeśli zasłużysz. Błękitne jasne oczy spoglądały na naczelnego wodza równie zuchwale jak i na dowódcę pułku, swym wyrazem jakby rozdzierając umowną zasłonę oddzielającą tak szczelnie szeregowca od wodza naczelnego – O jedno proszę, wasza ekscelencjo – rzekł Dołochow dźwięcznym, twardym, nieśpiesznym głosem. – Proszę o danie mi sposobności, abym mógł okupić winę i okazać dowód mego poświęcenia dla najjaśniejszego pana i dla Rosji. Kutuzow odwrócił się. Po jego twarzy przemknął ten sam uśmiech, co i wtedy, kiedy się odwracał od kapitana Timochina. Odwrócił się z lekkim grymasem, jakby w ten sposób chciał wyrazić, że wszystko, co mu powiedział, i wszystko, co mógł mu powiedzieć Dołochow, było mu już dawno, dawno znane, że wszystko już mu się uprzykrzyło i że to wszystko nie jest tym, czym być powinno. Odwrócił się i ruszył do powozu. Pułk podzielił się na roty i udał się do wyznaczonych kwater w pobliżu Braunau, gdzie miał nadzieję obuć się, przyodziać i odpocząć po trudnych przemarszach. 217  Mowa tu o oblężeniu Izmaiła w czasie wojny rosyjsko-tureckiej 1787–1791 r.  103 – Nie masz do mnie urazy, Prochorze Ignaticzu? – spytał dowódca pułku dogoniwszy trzecią rotę, podążającą na kwaterę, i podjechawszy do idącego na czele kapitana Timochina. Oblicze dowódcy pułku wyrażało niepohamowaną radość po odbytym pomyślnie przeglądzie. – Służba cesarska... nie sposób... czasami to się przed frontem oberwie... Pierwszy przeproszę, znasz mnie pan... Bardzo dziękował! – I wyciągnął do kapitana rękę. – Ależ, jakżebym śmiał, panie generale! – odrzekł kapitan. Nos mu się zaczerwienił, a uśmiech odsłonił brak dwóch zębów na przedzie, wybitych kolbą pod Izmaiłem. – A panu Dołochowowi proszę oznajmić, że o nim nie zapomnę, niech będzie spokojny. Powiedz mi, proszę, bo już dawno chciałem zapytać, jak on się sprawuje? I w ogóle... – Co się tyczy służby, to wszystko jak się patrzy, ekscelencjo... ale charakter... – rzekł Timochin. – A co charakter, co? – zapytał dowódca pułku. – Zdarzają się dni, ekscelencjo – mówił kapitan – że jest roztropny i rozumny, i dobry. A czasami – bestia. Proszę przyjąć do wiadomości, że w Polsce zabił Żyda... – No tak, no tak – rzekł dowódca pułku. – Trzeba jednak współczuć młodemu człowiekowi w nieszczęściu. Przecie ogromne stosunki... Więc proszę tego... – Wedle rozkazu, ekscelencjo – rzekł Timochin, uśmiechem dając do poznania, że rozumie życzenie zwierzchnika. – No tak, no tak. Dowódca pułku odszukał w szeregach Dołochowa i wstrzymał konia. – Przy pierwszej sprawie – szlify – rzekł do niego. Dołochow obejrzał się, nic nie powiedział i nie zmienił wyrazu swych drwiąco uśmiechniętych ust. – No, to pięknie – ciągnął dowódca pułku. – Ludziom po czarce wódki ode mnie – dodał, żeby żołnierze słyszeli. – Dziękuję wszystkim! Chwała Bogu! – Minął rotę i zbliżył się do drugiej. – Dobry człowiek, jako żywo, można z nim służyć – rzekł Timochin do młodszego oficera idącego obok. – Nie ma co, czerwienny!... (dowódcę pułku przezywano królem czerwiennym) – rzekł oficer ze śmiechem. Radosny nastrój zwierzchników po przeglądzie udzielił się żołnierzom. Rota szła żwawo. Ze wszystkich stron odzywały się żołnierskie pogwarki. – A toż gadali, że Kutuzow ślepy na jedno oko! – A bo nie! W rzeczy samej ślepy. – Nie, bratku... lepsze oko ma od ciebie. Buty, onuce – wszystko obejrzał... – Jak ci, bratku, spojrzy na nogi... No! pomyślałem sobie. – A ten drugi, co z nim był, ten Austriak, jakby kredą wysmarowany. Biały jak mąka. Pewno go czyszczą jak lederwerki. – A co, Fiedieszou!..218 czy mówił, kiedy zaczną się boje? Bliżej stałeś! Powiadali przecie, że w Brunowie stoi sam Bunaparte. – A juści, Bunaparte stoi! Plecie, głupi, sam nie wie co! Teraz Prusak się buntuje. Zasię Austriak go uśmierza. Kiedy go uspokoją, wtedy zacznie się wojna z Bunapartem. A ten powiada, że w Brunowie stoi Bunaparte! Od razu widać głupiego. Nadstawiaj uszy! – Kwatermistrze, plemię diabelskie! Patrzcie, piąta rota już do wsi skręca! Zdążą kaszy uwarzyć, nim my dojdziemy. – Daj suchara, diable! – A dałeś mi wczoraj tytoniu? Tak to, bracie. Na, Bóg z tobą. – Żeby choć postój zrobili, bo jeszcze z pięć wiorst będziemy się wlekli bez jadła. 218  Tak w oryginale. Naśladownictwo wymowy ludowej.  104 – Tak, tak, błogo było, jak Niemcy dawali nam podwody. Jedziesz, od razu widać, żeś znaczny! – A tu, bracie, naród jakiś zbaraniały. Tam to jakby Polak był, jeszcze wszystko należące do rosyjskiej korony; a teraz, bracie, rdzenne Niemce. – Pieśniarze, naprzód! – rozległ się okrzyk kapitana. Z różnych szeregów na czoło roty wybiegło dwudziestu ludzi. Dobosz-zapiewała zwrócił się twarzą do śpiewaków i machnąwszy ręką zaintonował przeciągłą pieśń żołnierską, która się zaczynała: „To nie zorza, nie słoneczko wschodzi...”, a kończyła słowami: „Będziem, bracia, sławni z Kamieńskim pospołu.” Pieśń ta została ułożona w Turcji219, a teraz śpiewano ją w Austrii, z tą tylko zmianą, że zamiast z „Kamieńskim” wstawiono słowa: z „Kutuzowem”. Ściąwszy po żołniersku ostatnie słowa i machnąwszy rękoma, jakby rzucał coś na ziemię, dobosz, szczupły i piękny żołnierz lat czterdziestu, spojrzał surowo na pieśniarzy i zmrużył oczy. Potem, przekonawszy się, że wszystkie spojrzenia są zwrócone na niego, ostrożnie, obu rękami, jak gdyby unosił nad głową jakiś niewidzialny drogocenny przedmiot, potrzymał go tak przez kilka sekund i nagle rzucił desperacko: Ach, wy sieni, moje sieni! „Sieni moje nowe...” podchwyciło dwadzieścia głosów, a łyżkowy220 nie zważając na obciążenie ekwipunkiem, rześko wyskoczył naprzód i szedł tyłem przed rotą poruszając ramionami, jak gdyby komuś wygrażał łyżkami. Żołnierze wymachiwali rękoma w takt pieśni, szli szerokim krokiem, mimo woli utrafiając noga w nogę. Za rotą rozległ się odgłos kół, szczękanie resorów i tętent koni. Kutuzow ze świtą wracał do miasta. Naczelny wódz dał znak, by ludzie nadal szli swobodnie, przy dźwiękach pieśni, a na widok tańczącego żołnierza i wesoło i rześko maszerującej roty – jego twarz i twarze całej świty wyraziły zadowolenie. W drugim szeregu na prawym skrzydle, gdzie powóz przeganiał rotę, mimo woli rzucał się w oczy błękitnooki żołnierz Dołochow, który szczególnie rześko i wdzięcznie szedł w takt pieśni, a w twarze przejeżdżających patrzył tak, jakby żałował wszystkich, co nie szli razem z rotą. Podporucznik huzarów ze świty Kutuzowa, ten sam co przedrzeźniał dowódcę pułku, został w tyle i podjechał do Dołochowa. W swoim czasie podporucznik huzarów Żerkow należał w Petersburgu do tej szalonej kompanii, której przewodził Dołochow. Za granicą Żerkow spotkał Dołochowa już jako szeregowca, ale uważał za stosowne nie poznawać go. Teraz, po rozmowie Kutuzowa ze zdegradowanym, zwrócił się do niego z radością, jak stary przyjaciel. – Jak się masz, druhu serdeczny? – rzekł przy dźwiękach pieśni równając chód swego konia z krokiem roty. – Niby ja? – odpowiedział zimno Dołochow. – Jak widzisz. Dziarska pieśń nadawała osobliwe znaczenie tonowi nonszalanckiej wesołości, z jaką mówił Żerkow, i rozmyślnie oziębłej odpowiedzi Dołochowa. – Cóż, radzisz sobie z dowództwem? – zapytał Żerkow. – Owszem, to dobrzy ludzie. Jakeś się wcisnął do sztabu? – Zostałem odkomenderowany. Dyżuruję. Umilkli. „Wypuszczę sokoła i z prawego rękawa” – mówiła pieśń wzbudzając mimo woli uczucie rześkie i wesołe. Prawdopodobnie rozmowa ich byłaby zupełnie inna, gdyby nie mówili przy dźwiękach pieśni. – Czy to prawda, że Austriacy zostali pobici? – zapytał Dołochow. 219  Pieśń żołnierska z czasów II wojny rosyjsko-tureckiej, w której hr. Michał Kamieński odniósł zwycięstwo. W oryg. łożecznik. Łyżkami nazywano ludowy instrument muzyczny o dźwięku podobnym do kastanietów. Były to zwyczajne drewniane łyżki z nieco wydłużonym trzonkiem, do którego przyczepiano kilka brzękadeł. 220  105 – Tak mówią, diabli ich wiedzą. – Cieszę się – odpowiedział Dołochow krótko i wyraziście, jak tego wymagała pieśń. – Cóż, przyjdź do nas kiedy wieczorkiem, zagramy w faraona – rzekł Żerkow. – Może macie za dużo pieniędzy? – Przyjdź. – Nie. Dałem słowo. Nie piję, nie gram, dopóki nie dostanę nominacji. – No cóż, do pierwszej sprawy... – Wtedy się zobaczy. Znowu umilkli. – Przyjdź, jeśli będziesz czego potrzebował, wszyscy w sztabie pomogą... – powiedział Żerkow. Dołochow uśmiechnął się. – Już ty się lepiej nie troszcz. Jeśli mi czego trzeba, nikogo nie proszę, sam biorę. – No cóż, ja tak sobie... – I ja tak sobie... – Żegnaj. – Bądź zdrów... ... I wysoko, i daleko Do rodzinnych stron... Żerkow spiął ostrogami konia, który, podniecony, po trzykroć przebierał nogami, nie wiedząc, od której zacząć, wreszcie utrafił, po czym ruszył galopem mijając rotę i doganiając powóz, również w takt pieśni.  106 III  Wróciwszy z przeglądu Kutuzow w towarzystwie austriackiego generała udał się do swego gabinetu, zawołał adiutanta i kazał sobie podać niektóre pisma dotyczące stanu nadchodzących wojsk oraz listy, które otrzymał od arcyksięcia Ferdynanda, sprawującego dowództwo nad idącą w awangardzie armią. Książę Andrzej Bołkoński wszedł do gabinetu z żądanymi papierami. Przed rozłożonym na stole planem siedział Kutuzow i austriacki członek hofkriegsratu. – A!... – rzekł Kutuzow obejrzawszy się na Bołkońskiego, jakby tym słowem prosił adiutanta, by poczekał, i po francusku ciągnął rozpoczętą rozmowę. – Ja, generale, powiem tylko jedno – mówił Kutuzow z miłą wytwornością zwrotów i intonacji, która zmuszała do wsłuchiwania się w każde niespiesznie powiedziane słowo. Widać było, że i sam Kutuzow słucha siebie z przyjemnością. – Ja, generale, powiem tylko jedno, że gdyby sprawa zależała wyłącznie od mego osobistego pragnienia, to wola jego cesarskiej mości, cesarza Franciszka, byłaby dawno spełniona. Już dawno połączyłbym się z arcyksięciem. Ręczę honorem, że dla mnie osobiście zdanie naczelnego dowództwa nad armią generałowi bardziej niż ja doświadczonemu i bieglejszemu, w których Austria tak obfituje, i uwolnienie się od tej ciężkiej odpowiedzialności dla mnie osobiście byłoby radością. Lecz okoliczności bywają silniejsze niż my, generale. I Kutuzow uśmiechnął się z taką miną, jakby mówił: „Masz pan całkowite prawo nie wierzyć mi, a nawet wszystko mi jedno, czy mi wierzysz, czy nie, ale nie masz powodu, by mi to powiedzieć. I na tym polega istota rzeczy.” Generał austriacki miał minę niezadowoloną, ale nie mógł nie odpowiedzieć Kutuzowowi w tym samym tonie. – Przeciwnie – rzekł tonem mrukliwym i gniewnym, zaprzeczającym pochlebnemu sensowi wypowiadanych słów. – Przeciwnie, jego cesarska mość bardzo ceni udział waszej ekscelencji we wspólnej sprawie, sądzimy jednak, że obecna zwłoka pozbawia sławne wojska rosyjskie oraz ich naczelnych dowódców tych laurów, które zwykli byli zbierać w bitwach – zakończył przygotowanym widać z góry frazesem. Kutuzow skłonił się, wciąż z tym samym uśmiechem. – Ja zaś jestem przekonany i opierając się na ostatnim liście, którym zaszczycił mnie jego wysokość arcyksiążę Ferdynand, sądzę, że wojska austriackie pod dowództwem tak wytrawnego pomocnika, jakim jest generał Mack, już teraz odniosły zwycięstwo i nasza pomoc jest im niepotrzebna – rzekł Kutuzow. Generał zasępił się. Mimo iż nie było zupełnie pewnych wiadomości o porażce Austriaków, zbyt wiele okoliczności potwierdzało ogólne niepomyślne pogłoski, toteż supozycja Kutuzowa o zwycięstwie przypominała drwiny. Ale Kutuzow uśmiechał się dobrotliwie, ciągle z tą samą miną, która mówiła, że ma prawo tak mniemać. W samej rzeczy, ostatni list, jaki otrzymał z armii Macka, wieścił zwycięstwo i bardzo pomyślną sytuację strategiczną armii. – Daj no tu ten list – rzekł Kutuzow zwracając się do księcia Andrzeja. – Zechciej pan przekonać się – i Kutuzow z drwiącym uśmiechem w kącikach warg przeczytał po niemiecku generałowi austriackiemu następujący wyimek z listu arcyksięcia Ferdynanda:  107 Wir haben vollkommen zusammengehaltene Kräfte, nahe an 70 000 Mann, um den Feind, wenn er den Lech passierte, angreifen und schlagen zu können. Wir können, da wir Meister von Ulm sind, den Vorteil, auch von beiden Ufern der Donau Meister zu bleiben, nicht verlieren, mithin auch jeden Augenblick, wenn der Feind den Lech nicht passierte, die Donau übersetzen, uns auf seine Kommunikationslinie werfen, die Donau unterhalb repassieren und dem Feinde, wenn er sich gegen unsere treue Allierte mit ganzer Macht wenden wollte, seine Absicht alsbald vereiteln. Wir werden auf solche Weise dem Zeitpunkt, wo die KaiserlichRussische Armee ausgerüstet sein wird, mutig entgegenharren und sodann leicht gemeinschaftlich die Möglichkeit finden, dem Feinde das Schicksal zuzubereiten, so er verdient.221 Skończywszy ten urywek, Kutuzow westchnął ciężko i popatrzył na członka hofkriegsratu uważnie i łagodnie. – Jednak wasza ekscelencja zna mądrą maksymę, która zaleca spodziewać się najgorszego – rzekł generał austriacki pragnąc widocznie skończyć z żartami i przystąpić do rzeczy. Z niechęcią obejrzał się na adiutanta. – Wybacz pan, generale – przerwał mu Kutuzow i również zwrócił się do księcia Andrzeja: – Więc tak, mój kochany, weź od Kozłowskiego wszystkie raporty naszych wywiadowców. Oto dwa listy od hrabiego Nostitza, oto list do jego wysokości arcyksięcia Ferdynanda i jeszcze to – rzekł podając mu kilka pism. – Z tego wszystkiego zrób czyściutko memorandum po francusku, zapiskę uwidoczniającą te wszystkie wiadomości, jakieśmy mieli o działaniach armii austriackiej. No tak, i przedłóż to jego ekscelencji. Książę Andrzej skłonił głowę na znak, że zrozumiał od pierwszych słów nie tylko to, co zostało wypowiedziane, ale i to, co Kutuzow pragnąłby mu powiedzieć. Zabrał papiery, złożył ogólny ukłon i cicho stąpając po dywanie wyszedł do pokoju przyjęć. Mimo że jeszcze niewiele czasu upłynęło, jak opuścił Rosję, książę Andrzej zmienił się bardzo przez ten czas. W wyrazie jego twarzy, w ruchach, w chodzie nie zauważało się prawie dawnej pozy, znużenia i rozleniwienia, wyglądał jak człowiek, który nie ma czasu myśleć o tym, jakie wrażenie wywiera na innych, jak człowiek zajęty pracą przyjemną i zajmującą. Jego twarz wyrażała więcej zadowolenia z siebie i z otoczenia, uśmiech i spojrzenie miał weselsze i bardziej ujmujące. Kutuzow, którego dogonił jeszcze w Polsce, przyjął go bardzo uprzejmie, obiecał, że nie zapomni o nim, wyróżniał spośród innych adiutantów, brał ze sobą do Wiednia i dawał mu poważniejsze zlecenia. Z Wiednia Kutuzow napisał do swego dawnego towarzysza broni, do ojca księcia Andrzeja:  Pański syn – pisał – dzięki pracy, wytrwałości i sprawności zapowiada się na wybitnego oficera. Jestem szczęśliwy, mając takiego podkomendnego. W sztabie Kutuzowa, wśród kompanów ze sztabu i w ogóle w armii książę Andrzej miał – podobnie jak w świecie petersburskim – dwie całkiem przeciwne reputacje. Jedni, i tych była mniejszość, uważali go za człowieka osobliwego w porównaniu ze sobą i wszystkimi innymi 221  Mamy całkowicie skoncentrowane siły, około 70 000 ludzi, możemy wiec atakować i rozbić nieprzyjaciela, jeśli będzie próbował przeprawy przez rzekę Lech. Ponieważ Ulm jest już w naszych rękach, przeto możemy zachować przewagę, jaką daje nam opanowanie obu brzegów Dunaju; gdyby więc nieprzyjaciel nie przeszedł rzeki Lech, możemy w każdej chwili przeprawić się przez Dunaj, zaatakować linie komunikacyjne wroga, przejść niżej Dunaj z powrotem i gdyby nieprzyjaciel zamierzał zwrócić swe siły na naszych wiernych sprzymierzeńców, nie pozwolić mu wykonać tego zamiaru. W ten sposób będziemy z otuchą czekać na moment, gdy armia cesarza rosyjskiego będzie całkowicie gotowa, a potem łatwo już nam będzie zgotować nieprzyjacielowi los, na jaki zasługuje.  108 ludźmi, spodziewali się po nim wielkich sukcesów, słuchali go, zachwycali się nim i naśladowali go, i z tymi ludźmi książę Andrzej był prosty i miły. Drudzy, większość, nie lubili księcia Andrzeja, uważali go za człowieka napuszonego, zimnego i nieprzyjemnego. Lecz w stosunku do tych ludzi umiał się tak zachować, że szanowali go, a nawet go się bali. Wszedłszy z gabinetu Kutuzowa do pokoju przyjęć, książę Andrzej podszedł z papierami do kolegi, dyżurnego adiutanta Kozłowskiego, który siedział z książką przy oknie. – No i cóż, książę? – Kazano mi ułożyć notatkę, czemu nie idziemy naprzód. – A po co? Książę Andrzej wzruszył ramionami. – Nie ma wieści od Macka? – zapytał Kozłowski. – Nie. – Gdyby było prawdą, że został rozbity, przyszłaby wiadomość. – Prawdopodobnie – oświadczył książę Andrzej i skierował się do drzwi wejściowych, w tej chwili, trzasnąwszy drzwiami, z przeciwnej strony wszedł szybko do pokoju wysoki, najwidoczniej świeżo przybyły generał austriacki w surducie, z głową owiązaną czarną chustką, z orderem Marii Teresy na szyi. Książę Andrzej zatrzymał się. – Generał en chef Kutuzow? – wyrzekł szybko przyjezdny generał ostrą wymową niemiecką, obejrzawszy się na obie strony, i nie zatrzymując się zmierzał ku drzwiom gabinetu. – Generał en chef jest zajęty – rzekł Kozłowski zbliżając się spiesznie do nieznajomego generała i zagradzając mu drogę do drzwi. – Jak mam zameldować? Nieznajomy generał zmierzył pogardliwie od stóp do głów niepokaźnego Kozłowskiego, jak gdyby się dziwił, że można go nie znać. – Generał en chef jest zajęty – powtórzył spokojnie Kozłowski. Twarz generała spochmurniała, wargi jego wykrzywiły się i zadrżały. Wydobył notes, szybko skreślił coś ołówkiem, wyrwał kartkę, podał, szybkimi krokami podszedł do okna, rzucił się całym ciałem na krzesło i obejrzał obecnych w pokoju, jak gdyby zapytując, czemu na niego patrzą. Potem generał podniósł głowę, wyciągnął szyję, niby zamierzając coś powiedzieć, ale zaraz, jakby niedbale nucąc coś pod nosem, wydał dziwny dźwięk, który się natychmiast urwał. Drzwi gabinetu rozwarły się i na progu zjawił się Kutuzow. Generał z owiązaną głową, przygarbiony, wielkimi, szybkimi krokami chudych nóg – jakby uciekał przed niebezpieczeństwem – podszedł do Kutuzowa. – Vous voyez le malheureux Mack 222– wyrzekł zrywającym się głosem. Twarz Kutuzowa, stojącego w drzwiach gabinetu, przez kilka chwil pozostała zupełnie nieruchoma. Potem niby fala przebiegła mu przez twarz zmarszczka, czoło się wygładziło; z szacunkiem pochylił głowę, przymknął oczy, w milczeniu przepuścił Macka obok siebie i sam zamknął za sobą drzwi. Wieść, która już przedtem się była rozeszła o rozbiciu Austriaków i o poddaniu się całej armii pod Ulm, okazała się prawdziwa. W ciągu pół godziny rozesłano w różnych kierunkach adiutantów z rozkazami świadczącymi, że wkrótce i wojska rosyjskie, dotąd pozostające w bezczynności, muszą zmierzyć się z nieprzyjacielem. Książę Andrzej był jednym z tych nielicznych oficerów w sztabie, którzy swe główne zainteresowania skupiali na ogólnym biegu spraw wojennych. Zobaczywszy Macka i dowiedziawszy się szczegółów jego klęski, zrozumiał, że połowa kampanii została przegrana, zrozumiał, jak bardzo trudna jest sytuacja wojsk rosyjskich, i żywo wyobraził sobie, co czeka armię, i rolę, jaką on sam będzie musiał w niej odegrać. Mimo woli doznawał uczucia radosnego podniecenia na myśl, że zarozumiała Austria zhańbiła się i że może za tydzień wypadnie mu zobaczyć starcie się Rosjan z Francuzami, pierwsze od czasu Suworowa, i wziąć w nim udział. Ale obawiał się geniuszu Bonapartego, który mógł się okazać silniejszy niż całe 222  Widzi pan nieszczęśliwego Macka.  109 męstwo wojsk rosyjskich, a przy tym nie mógł się pogodzić z myślą, by jego bohater się zhańbił. Książę Andrzej, wzburzony i rozdrażniony tymi myślami, udał się do swego pokoju, by napisać do ojca, do którego pisywał codziennie. W korytarzu spotkał swojego towarzysza z kwatery, Nieswickiego, i żartownisia Żerkowa, śmiali się z czegoś – jak zawsze. – Coś ty taki ponury? – zapytał Nieswicki zauważywszy bladą twarz księcia Andrzeja i jego błyszczące oczy. – Nie ma z czego się cieszyć – odpowiedział Bołkoński. Właśnie kiedy książę Andrzej spotkał się z Nieswickim i z Żerkowem, z drugiej strony korytarza szli naprzeciwko nich generał austriacki Strauch, przydzielony do sztabu Kutuzowa, by dozorować zaopatrzenia armii rosyjskiej, i członek hofkriegsratu, którzy przyjechali wczoraj. W szerokim korytarzu było dosyć miejsca, by generałowie mogli swobodnie wyminąć trzech oficerów, lecz Żerkow, odpychając ręką Nieswickiego, zaczął mówić zdyszanym głosem: – Idą!... idą!... usuńcie się, proszę, z przejścia! Generałowie przechodzili z minami wyrażającymi chęć uwolnienia się od uciążliwych honorów. Na twarzy kpiarza Żerkowa ukazał się nagle głupi uśmiech radości, którego jakby nie mógł powstrzymać. – Wasza ekscelencjo – odezwał się po niemiecku wysuwając się naprzód i zwracając się do austriackiego generała – mam honor pogratulować. Pochylił głowę i niezgrabnie, jak dzieci uczące się tańczyć, zaczął szastać to jedną nogą, to drugą. Generał, członek hofkriegsratu, surowo spojrzał na niego, lecz zauważywszy powagę głupiego uśmiechu, nie mógł odmówić chwili uwagi. Zmrużył oczy, dając poznać, że słucha. – Mam honor pogratulować, przybył generał Mack całkiem zdrów, tylko troszkę tutaj mała kontuzja – dodał promieniejąc uśmiechem i wskazując na swoją głowę. Generał odwrócił się zachmurzony i poszedł dalej. – Gott, wie naiv!223 – rzekł gniewnie, odszedłszy kilka kroków. Nieswicki śmiejąc się objął księcia Andrzeja, lecz Bołkoński, zbladłszy jeszcze bardziej, ze złowrogim wyrazem twarzy odepchnął go i zwrócił się do Żerkowa. Nerwowe rozdrażnienie wywołane widokiem Macka, wieści o jego klęsce i myśl o tym, co czeka armię rosyjską, znalazło ujście w złości na niestosowny koncept Żerkowa. – Jeśli pan – zaczął przeszywająco, a dolna szczęka lekko mu drżała – chcesz być błaznem, to ja nie mogę w tym przeszkadzać, ale oświadczam, że skoro jeszcze raz ośmielisz się błaznować w mojej obecności, to nauczę pana, jak się należy zachowywać. Nieswicki i Żerkow tak byli zdziwieni tym wybuchem, że patrzyli na Bołkońskiego w milczeniu, z szeroko otwartymi oczyma. – Cóż, ja mu tylko gratulowałem – rzekł Żerkow. – Ja z panem nie żartuję, proszę milczeć! – krzyknął Bołkoński; ująwszy Nieswickiego za rękę, odszedł od Żerkowa, który nie znalazł odpowiedzi. – Ależ co tobie, braciszku! – rzekł Nieswicki uspokajająco. – Jak to: co? – zaczął książę Andrzej i aż przystanął ze wzburzenia. – Zrozumże: albo jesteśmy oficerami, którzy służąc swemu monarsze i ojczyźnie, cieszą się ze wspólnego sukcesu i trapią wspólnym niepowodzeniem, albośmy lokaje, którym nic do pańskich interesów. Quarante mille hommes massacrés et 1'armée de nos alliés détruite et vous trouvez là le mot pour rire – oświadczył, jak gdyby tym francuskim zdaniem przypieczętował swą opinię. – C'est bien pour un garçon de rien, comme cet indiwidu, dont vous avez fait un ami, mais pas pour vous, pas pour vous.224 Smarkacze tylko mogą się tak zabawiać – dodał książę Andrzej 223 224  Boże, jaki naiwny! Czterdzieści tysięcy ludzi zginęło, sojusznicza armia została rozbita, a pan wykorzystuje to dla dowcipu...  110 po rosyjsku, wymawiając to słowo akcentem francuskim, zauważywszy, iż Żerkow mógł jeszcze go słyszeć. Poczekał, czy podporucznik mu co odpowie. Ale podporucznik odwrócił się i wyszedł z korytarza.  Można to wybaczyć smarkaczowi, jakim jest ów jegomość, z którego pan zrobił swego przyjaciela, ale nie panu, nie panu.  111 IV  Pawłogradzki pułk huzarów stacjonował o dwie mile od Braunau. Szwadron, w którym służył jako junkier Mikołaj Rostow, kwaterował w niemieckiej wsi Salzeneck. Najlepszą kwaterę we wsi zajmował dowódca szwadronu, rotmistrz Denisow, znany całej dywizji kawaleryjskiej jako Waśka Denisow. Junkier Rostow, od czasu kiedy dogonił pułk w Polsce, mieszkał razem z dowódcą szwadronu. 11 października, tego samego dnia, kiedy całą kwaterę główną zaalarmowała wieść o klęsce Macka, w sztabie szwadronu życie obozowe płynęło spokojnie, zwykłym trybem. Denisow przez całą noc grał w karty i jeszcze nie było go w domu, gdy Rostow wczesnym rankiem wrócił konno z furażowania. Rostow, w mundurze junkierskim, zajechał przed ganek, zatrzymał konia, sprężystym, młodym ruchem przerzucił nogę, stał chwilę w strzemieniu, jakby nie chciał rozstać się z koniem, wreszcie zeskoczył i zawołał luzaka. – A, Bondarenko, przyjacielu drogi – rzekł do huzara, który na złamanie karku podbiegł do konia. – Oprowadź go, kochasiu – powiedział z ową braterską, wesołą serdecznością, z jaką dobrzy młodzi ludzie zwracają się do wszystkich, kiedy czują się szczęśliwi. – Rozkaz, jaśnie panie – odpowiedział Chochoł, wesoło potrząsając głową. – Uważaj, dobrze oprowadź! Drugi huzar również popędził do konia, ale Bondarenko już przerzucił wodze. Widać było, że junkier daje dobre napiwki i że warto mu usłużyć. Rostow pogłaskał konia po szyi, potem po zadzie i zatrzymał się na ganku. „Doskonale! To mi będzie koń” – rzekł do siebie z uśmiechem i przytrzymując szablę wbiegł na ganek dzwoniąc ostrogami. Gospodarz-Niemiec, w ciepłym kaftanie i w szlafmycy, z widłami, którymi wyrzucał nawóz, wyjrzał z obory. Jak tylko Niemiec zobaczył Rostowa, twarz mu się rozpromieniła. Uśmiechnął się wesoło i mrugnął. – Schön gut Morgen; schön gut Morgen!225 – powtarzał znajdując widać zadowolenie w powitaniu młodego człowieka. – Schon fleissig – rzekł Rostow z tym samym radosnym braterskim uśmiechem, który nie schodził mu z twarzy. – Hoch Österreicher! Hoch Russen! Kaiser Alexander hoch!226 Zwrócił się do Niemca, powtarzając słowa, które gospodarz-Niemiec często mówił. Niemiec roześmiał się, wyszedł zupełnie z drzwi obory, zerwał szlafmycę i machając nią nad głową zawołał: – Und die ganze Welt hoch!227 Rostow tak samo jak Niemiec machnął czapką nad głową i zawołał śmiejąc się: „Und vivat die ganze Welt!” Choć ani Niemiec, który sprzątał oborę, ani Rostow, który z plutonem jeździł po siano, nie mieli żadnego powodu do specjalnej radości, obaj ci ludzie w radosnym zachwycie i miłości braterskiej popatrzyli na siebie, potrząsnęli głowami na znak wzajemnej miłości i rozeszli się uśmiechnięci – Niemiec do obory, a Rostow do izby, którą zajmował z Denisowem. – A pan? – zapytał Ławruszkę, ordynansa Denisowa, znanego w całym pułku szachraja. 225  Dzień dobry, dzień dobry! Już przy robocie... Niech żyją Austriacy! Niech żyją Rosjanie! Niech żyje cesarz Aleksander! 227 I cały świat niech żyje! 226  112 – Od wieczora jeszcze nie było. Pewno się mój pan zgrał – odpowiedział Ławruszka. – Już ja wiem: jak wygra, przychodzi wcześnie, żeby się pochwalić, a kiedy go do rana nie ma, to znaczy, że się zgrał i przyjdzie zły. Kawę pan rozkaże? – Dawaj, dawaj. Po dziesięciu minutach Ławruszka przyniósł kawę. – Idzie! – oznajmił. – Teraz się zacznie. Rostow wyjrzał oknem i zobaczył wracającego do domu Denisowa. Denisow był to drobny człowieczek z czerwoną twarzą, błyszczącymi czarnymi oczyma, czarnymi zmierzwionymi wąsami i włosami. Miał na sobie rozpięty dolman, opadające w fałdach szerokie spodnie, zsuniętą na tył głowy czapkę. Zbliżał się do ganku, posępnie, ze spuszczoną głową. – Ławruszka! – krzyknął głośno i z gniewem, wymawiając „r” gardłowo. – No, zdejmuj, bałwanie! – Przecie i tak zdejmuję – rozległ się głos Ławruszki. – A, jużeś wstał – rzekł Denisow wchodząc do pokoju. – Już dawno – odpowiedział Rostow. – Już w sprawie siana byłem i Fräulein Matyldę widziałem. – Aha! A ja, bracie, zgrałem się wczoraj jak psubrat ostatni – krzyknął Denisow. – Co za pech! Co za pech!... Jakeś tylko wyjechał, od razu poszło. Ej, herbaty! Denisow, skrzywiony niby w uśmiechu, pokazał krótkie, mocne zęby; obiema rękami o krótkich palcach jął mierzwić sterczące niby las, czarne gęste włosy. – Diabeł mnie podkusił iść do tego szczura (przezwisko oficera) – mówił Denisow rozcierając sobie rękami czoło i twarz. – Wyobraź sobie, że nie dał ani jednej karty, ani jednej, ani jednej. Denisow wziął zapaloną fajkę, którą mu podano, ścisnął w garści i rozsypując ogień uderzył nią o podłogę. Dalej krzyczał: – Sympel daje, a parol bije, sympel daje, a parol bije. Rozsypał ogień, stłukł fajkę i rzucił ją. Milczał przez chwilę, a potem nagle spojrzał wesoło na Rostowa swymi błyszczącymi czarnymi oczyma. – Żeby choć kobiety były. Bo to nie ma co robić poza piciem. Żeby już zacząć walczyć jak najprędzej. – Hej, kto tam? – zwrócił się do drzwi usłyszawszy zatrzymujące się kroki ciężkich butów z brzękającymi ostrogami i pełne szacunku pokasływanie. – Wachmistrz! – oznajmił Ławruszka. Denisow skrzywił się jeszcze bardziej. – Paskudnie – rzekł i rzucił sakiewkę z kilku złotymi monetami. – Rostow, kochasiu, policz, ile tam zostało, i wetknij sakiewkę pod poduszkę – rzekł i wyszedł do wachmistrza. Rostow wziął pieniądze i machinalnie układając osobno monety stare i nowe, i wyrównując je, zaczął liczyć. – A! Tielanin! Jak się masz! Dali mi wczoraj łupnia – doleciał z drugiego pokoju głos Denisowa. – U kogo? U Bykowa? U szczura... Wiedziałem – rzekł inny, cieniutki głos i zaraz potem wszedł do pokoju porucznik Tielanin, niziutki oficer z tego samego szwadronu. Rostow rzucił sakiewkę pod poduszkę i uścisnął wyciągniętą małą, wilgotną rękę. Przed wymarszem Tielanin został za coś przeniesiony z gwardii. W pułku sprawował się bardzo dobrze, ale go nie lubiano, szczególnie zaś Rostow nie mógł ani przezwyciężyć, ani ukryć swego bezpodstawnego wstrętu do tego oficera. – No cóż, młody kawalerzysto, jak panu służy mój Graczyk? – zapytał. (Graczyk był to wierzchowiec, podjezdek, którego Tielanin sprzedał Rostowowi.) Porucznik nigdy nie patrzył w oczy temu, z kim rozmawiał; jego oczy przebiegały ciągle z jednego przedmiotu na drugi. – Widziałem, jak dziś przejeżdżałeś...  113 – Niczego sobie, dobry koń – odpowiedział Rostow, pomimo że koń, którego kupił za siedemset rubli, nie był wart nawet połowy tej ceny. – Zaczął utykać na lewą przednią... – dodał. – Pęknięcie kopyta. Ale to nic. Nauczę pana, pokażę, jak się to zaklepuje. – Tak, proszę mi pokazać – rzekł Rostow. – Pokażę, pokażę, to nie sekret. Będzie mi pan za konia dziękował. – No to każę przyprowadzić konia – powiedział Rostow pragnąc się uwolnić od Tielanina i wyszedł, by kazać przyprowadzić konia. W sieni na progu siedział skulony Denisow z fajką, słuchając raportującego mu coś wachmistrza. Zobaczywszy Rostowa skrzywił się, a wskazując dużym palcem przez ramię na pokój, w którym siedział Tielanin, zmarszczył brwi i otrząsnął się ze wstrętem. – Och, nie lubię tego chwata – rzekł nie krępując się obecnością wachmistrza. Rostow wzruszył ramionami, jakby mówił: „I ja również, ale nie ma rady!”, wydał rozkaz i wrócił do Tielanina. Tielanin siedział ciągle w tej samej rozleniwionej pozie, w jakiej go był zostawił Rostow, i zacierał małe, białe ręce. „Że też są takie obmierzłe twarze” – pomyślał Rostow wchodząc do pokoju. – Cóż, kazałeś, hrabio, przyprowadzić konia? – rzekł Tielanin wstając i rozglądając się niedbale. – Kazałem. – No to chodźmy. Wstąpiłem, żeby tylko zapytać Denisowa o wczorajszy rozkaz. Denisow, otrzymał go pan? – Jeszcze nie. A pan dokąd? – Chcę młodego człowieka pouczyć, jak się kuje konia – oświadczył Tielanin. Wyszli na ganek i do stajni. Porucznik powiedział, jak robić zaklepkę, i poszedł do domu. Kiedy Rostow wrócił, na stole stała butelka z wódką i leżała kiełbasa. Denisow siedział przy stole i skrzypiał piórem po papierze. Ponuro spojrzał Rostowowi w oczy. – Do niej piszę – oświadczył. Wsparł się łokciami na stole i trzymając pióro w ręku, najwidoczniej ucieszony z okazji, że ustnie będzie mógł prędzej wypowiedzieć wszystko to, co chciał napisać, jął wykładać Rostowowi treść swego listu. – Widzisz, przyjacielu – rzekł. – Póki nie kochamy – śpimy. Jesteśmy nędznym prochem... a pokochawszy – jesteśmy, niby Bóg, czyści jak w pierwszym dniu stworzenia... A to jeszcze kto? Wypędź do diabła. Nie mam czasu! – krzyknął na Ławruszkę, który podszedł do niego bez najmniejszej obawy. – Kto ma być? Sam pan rotmistrz kazał. Wachmistrz przyszedł po pieniądze. Denisow skrzywił się, chciał coś krzyknąć i zamilkł. – Paskudna sprawa – mruknął do siebie. – Ile zostało w sakiewce? – zapytał Rostowa. – Siedem nowych i trzy stare. – Uf, paskudnie! Czego stoisz, pokrako, wołaj tu wachmistrza! – krzyknął Denisow na Ławruszkę. – Denisow, proszę cię, weź ode mnie, przecie mam – rzekł Rostow rumieniąc się. – Nie lubię pożyczać od swoich, nie lubię – mruknął Denisow. – Jeśli po koleżeńsku nie przyjmiesz ode mnie pieniędzy, to mnie obrazisz. Naprawdę mam – powtarzał Rostow. – Nie wezmę. I Denisow podszedł do łóżka, by spod poduszki wyjąć sakiewkę. – Rostow, gdzieżeś położył? – Pod spodnią poduszkę. – Nie ma. Denisow zrzucił na podłogę obie poduszki. Sakiewki nie było.  114 – A to dziw! – Poczekaj no, czyś czasem nie upuścił? – rzekł Rostow. Podnosił każdą poduszkę z osobna i wytrząsał. Zrzucił i strząsnął kołdrę. Sakiewki nie było. – Czyżbym zapomniał? Ale nie, jeszczem sobie pomyślał, że kładę pod głowę niby jaki skarb – rzekł Rostow. – Tutaj położyłem sakiewkę. Gdzie ona jest? – zwrócił się do Ławruszki. – Ja tu nie wchodziłem. Gdzie położona, tam powinna być. – Ale nie ma. – Bo panowie zawsze tak: rzucą gdzieś i zapomną. Jaśnie pan zobaczy w kieszeniach. – Tak, gdybym nie był pomyślał o skarbie... – oświadczył Rostow. – Ale pamiętam, że położyłem. Ławruszka obszukał całe łóżko, zajrzał pod nie, pod stół, przeszukał cały pokój i zatrzymał się na środku. Denisow w milczeniu przyglądał się ruchom Ławruszki, a kiedy Ławruszka, zdziwiony, rozłożył ręce mówiąc, że nigdzie nie ma, spojrzał na Rostowa. – Rostow, czy ty sobie nie figl... Rostow, poczuwszy na sobie spojrzenie Denisowa, podniósł oczy i natychmiast je spuścił. Wszystka krew, która była gdzieś poniżej gardła, spłynęła falą do twarzy i oczu. Nie mógł złapać tchu. – I w pokoju nie było nikogo prócz porucznika i jaśnie pana. Chyba tu gdzieś musi być – rzekł Lawruszka. – No, ty kukło diabelska, ruszaj się, szukaj – krzyknął nagle Denisow purpurowiejąc i z gestem groźby rzucając się na ordynansa. – Sakiewka ma się znaleźć, inaczej zaćwiczę! Wszystkich zaćwiczę! Rostow, wymijając spojrzeniem Denisowa, zaczął zapinać kurtkę, podciągnął szablę i włożył czapkę. – Powiadam ci, że sakiewka ma się znaleźć! – krzyczał Denisow potrząsając ordynansa za ramiona i uderzając nim o ścianę. – Denisow, daj mu spokój, ja wiem, kto wziął – rzekł Rostow idąc do drzwi i nie podnosząc oczu. Denisow zatrzymał się, zastanowił, a widocznie zrozumiawszy aluzję Rostowa, chwycił go za rękę. – Bzdura! – krzyknął tak, aż żyły na czole i szyi nabrzmiały mu jak postronki. – Powiadam ci, żeś zwariował, ja na to nie pozwolę. Sakiewka jest tutaj, skórę złupię z tego łajdaka, ale się znajdzie. – Ja wiem, kto wziął – powtórzył Rostow drżącym głosem i wyszedł. – A ja ci mówię, nie waż się tego robić – krzyknął Denisow podbiegając do junkra, żeby go zatrzymać. Ale Rostow wydarł rękę z taką złością, jakby Denisow był jego największym wrogiem, i skierował nań proste i twarde spojrzenie. – Czy ty rozumiesz, co mówisz? –rzekł drżącym głosem. – Prócz mnie nikogo nie było w pokoju. Więc jeśli nie on, to... Nie mógł dokończyć i wybiegł z pokoju. – Ach, pal was wszystkich diabli! – to były ostatnie słowa, jakie usłyszał Rostow. Rostow przyszedł na kwaterę Tielanina. – Nie ma pana w domu, pojechał do sztabu – oznajmił mu ordynans Tielanina. – Czy coś się stało? – dodał dziwiąc się zmienionej twarzy junkra. – Nie, nic. – Omal jaśnie pan nie zdążył – rzekł ordynans. Sztab znajdował się o trzy wiorsty od Salzeneck. Rostow, nie wstępując do siebie, wziął konia i pojechał do sztabu. We wsi, którą zaj-  115 mował sztab, znajdowała się traktiernia, odwiedzana przez oficerów. Rostow przyjechał do traktierni, przed gankiem zobaczył konia Tielanina. W drugim pokoju traktierni siedział porucznik przy talerzu kiełbasek i butelce wina. – A, młodzieńcze, i pan tu wstąpił – rzekł uśmiechając się i wysoko unosząc brwi. – Tak – powiedział Rostow, jakby wypowiedzenie tego słowa wiele go kosztowało. Usiadł przy sąsiednim stole. Obaj milczeli; w pokoju siedzieli dwaj Niemcy i jakiś oficer rosyjski. Wszyscy milczeli, słychać było tylko szczękanie noży o talerze i mlaskanie porucznika. Kiedy Tielanin skończył śniadanie, wydobył z kieszeni podwójną sakiewkę, małymi, białymi palcami, wygiętymi w górę, rozsunął kółeczka, wyjął pieniądz i uniósłszy brwi podał go służącemu. – Proszę się pośpieszyć – powiedział. Pieniądz był nowy. Rostow wstał i podszedł do Tielanina. – Pozwól pan, iż obejrzę sakiewkę – rzekł cicho, ledwie dosłyszalnie. Z rozbieganymi oczyma, ale z wciąż uniesionymi brwiami Tielanin podał sakiewkę. – Tak, doskonała sakiewka... Tak... tak... – rzekł i nagle zbladł. – Popatrz, młodzieńcze – dodał. Rostow wziął w ręce sakiewkę, popatrzył na nią, na pieniądze, które w niej były, i na Tielanina. Swoim zwyczajem porucznik rozglądał się wokół i jak gdyby nagle bardzo poweselał. – Jak będziemy w Wiedniu, wszystko tam zostawię, a teraz nie ma co robić z pieniędzmi w tych marnych miasteczkach – oświadczył. – No, daj pan, młodzieńcze, idę. Rostow milczał. – A pan co? Też na śniadanie? Tu dają dobrze jeść – ciągnął Tielanin. – Dajże pan. Wyciągnął rękę i ujął sakiewkę. Rostow puścił ją. Tielanin wziął sakiewkę i zaczął ją wpuszczać w kieszeń rajtuzów, uniósł brwi niedbale, a usta lekko rozchylił, jakby mówił: „Tak, tak, kładę do kieszeni swoją sakiewkę, to całkiem proste, a nikomu nic do tego.” – No co, młodzieńcze? – rzekł z westchnieniem i spod uniesionych brwi spojrzał Rostowowi w oczy. Jakiś błysk przebiegł z oczu Tielanina w oczy Rostowa i z powrotem, tam i z powrotem – z szybkością iskry elektrycznej, w jedno mgnienie. – Proszę tutaj – wyrzekł Rostow chwytając Tielanina za rękaw. Prawie przyciągnął go do okna. – To pieniądze Denisowa, pan je wziął... – wyszeptał mu nad uchem. – Co?... Co?... Jak pan śmie? Co?... – powiedział Tielanin. Ale te słowa brzmiały żałośnie, krzykiem rozpaczy i błaganiem o przebaczenie. Jak tylko Rostow usłyszał to brzmienie głosu, spadł mu z serca ogromny kamień niepewności. Poczuł radość, a jednocześnie zrobiło mu się żal tego nieszczęsnego człowieka, stojącego przed nim, należało jednak rozpoczętą sprawę prowadzić do końca. – Tu ludzie mogą Bóg wie co pomyśleć – mamrotał Tielanin chwytając czapkę i kierując się do niewielkiego, pustego pokoju... – Trzeba się rozmówić... – Ja to wiem i ja to udowodnię – oświadczył Rostow. – Ja... W przestraszonej bladej twarzy Tielanina jęły drżeć wszystkie muskuły: oczy mu ciągle biegały, lecz gdzieś nisko, nie podnosząc się ku twarzy Rostowa; rozległo się pochlipywanie. – Hrabio!... proszę nie gubić młodego człowieka... oto te nieszczęsne pieniądze, proszę je wziąć... – Rzucił je na stół. – Mam ojca staruszka, matkę!... Rostow wziął pieniądze i unikając spojrzenia Tielanina, nie mówiąc ani słowa, wyszedł z pokoju. Jednak zatrzymał się przy drzwiach i zawrócił. – Mój Boże – rzekł ze łzami w oczach – jak pan mógł to zrobić? – Hrabio – rzekł Tielanin zbliżając się do junkra. – Proszę mnie nie dotykać – rzekł Rostow i odsunął się. – Jeśli pan jest w potrzebie, to proszę wziąć te pieniądze. – Rzucił mu sakiewkę i wybiegł z traktierni.  116 V  Wieczorem tego samego dnia oficerowie szwadronu prowadzili ożywioną rozmowę w kwaterze Denisowa. – Panie Rostow, powiadam, żeś powinien przeprosić dowódcę pułku – mówił do spąsowiałego, wzburzonego Rostowa wysoki sztabrotmistrz o siwiejących włosach, wielkim wąsie i grubych rysach pomarszczonej twarzy. Rotmistrz Kirsten był dwukrotnie degradowany na prostego żołnierza za sprawy honorowe i dwukrotnie dosługiwał się stopnia. – Nikomu nie pozwolę powiedzieć sobie, że kłamię! – wykrzyknął Rostow. – Powiedział mi, że kłamię, a ja mu powiedziałem, że on kłamie. Więc tak ma zostać. Może mi wyznaczać dyżury choćby co dzień i sadzać do aresztu, ale nikt nie zmusi mnie, bym go przepraszał – o ile on, jako dowódca pułku, uważa za niegodne siebie dać mi satysfakcję, więc... – Poczekaj, serdeńko; posłuchaj mnie pan – przerwał mu sztabrotmistrz swym basowym głosem i spokojnie gładził długie wąsy. – Pan wobec innych oficerów powiada dowódcy pułku, że oficer ukradł... – Ja nie jestem winien temu, że przyszło do rozmowy przy innych oficerach. Może i nie należało mówić przy nich, ale ja nie jestem dyplomatą. Po to zaciągnąłem się do huzarów, bom myślał, że tu nie potrzeba tych subtelności, a on mi powiada, że ja kłamię... więc niech mi da satysfakcję... – To wszystko pięknie, nikt nie myśli, żeś tchórz, ale nie o to chodzi. Proszę zapytać Denisowa, do czego to podobne, żeby junkier żądał satysfakcji od dowódcy pułku! Denisow, przygryzając wąsa, z ponurą miną przysłuchiwał się rozmowie, najwidoczniej nie chciał się do niej mieszać. Na pytanie sztabrotmistrza pokręcił głową przecząco. – Przy oficerach mówisz pan dowódcy o tym paskudztwie – ciągnął sztabrotmistrz. – Bogdanycz (Bogdanyczem nazywano dowódcę pułku) osadził pana. – Nie osadził, ale powiedział, że mówię nieprawdę. – No tak, a pan nagadałeś mu głupstw, więc trzeba go przeprosić. – Za nic! – krzyknął Rostow. – Nie spodziewałem się tego po panu – rzekł sztabrotmistrz poważnie i surowo. – Nie chcesz przeprosić, serdeńko, choć nie tylko wobec niego, ale wobec całego pułku, wobec nas wszystkich, bardzo zawiniłeś. Bo tak: zamiast się zastanowić i naradzić, jakie w tej sprawie znaleźć wyjście, toś pan wygarnął z miejsca, i w dodatku przy oficerach. I co teraz dowódca ma zrobić? Oddać oficera pod sąd i splamić cały pułk? Z powodu jednego łajdaka cały pułk zhańbić? Wedle pana to tak. Ale wedle naszego mniemania inaczej. Zuch Bogdanycz powiedział, że mówisz nieprawdę. Przykre to, serdeńko, ale cóż robić, sameś się nadział. A teraz, kiedy chcą całą sprawę zatuszować, pan przez jakieś fanaberie nie chcesz go przeprosić, tylko wszystko rozgadać. Czujesz się urażony, że trzeba podyżurować, ale cóż to dla pana przeprosić starego, uczciwego oficera! Bogdanycz, jaki on tam jest, to zacny i mężny oficer, stary pułkownik; to panu krzywda, a splamić pułk to nic! – Głos sztabrotmistrza zaczynał drżeć. – Serdeńko, pan jesteś w pułku trzy dni i dziś tu, jutro pójdziesz gdzieś za adiutancika, gwiżdżesz sobie na to, że będą mówić:  117 „Wśród oficerów pawłogradzkich są złodzieje!” A nam nie wszystko jedno. Denisow, tak czy nie? Prawda, że nie wszystko jedno? Denisow wciąż milczał i nie ruszał się, z rzadka spoglądając na Rostowa swymi błyszczącymi czarnymi oczyma. – Panu drogie są własne fanaberie i nie chcesz przeprosić – ciągnął sztabrotmistrz – ale nam, starym, którzyśmy w pułku wyrośli i, daj Boże, tutaj umrzemy, honor pułku jest drogi i Bogdanycz to wie. I jak jeszcze drogi, serdeńko! Niedobrze, bardzo niedobrze! Możesz się pan obrazić albo nie, a ja zawsze szczerą prawdę w oczy powiem. Nieładnie! I sztabrotmistrz wstał, i odwrócił się od Rostowa. – Prawda, pal diabli! – krzyknął Denisow zrywając się. – No, Rostow, no! Rostow czerwienił się i bladł, spoglądając to na jednego, to na drugiego oficera. – Nie, panowie, nie... wy nie myślcie... ja dobrze rozumiem, niesłusznie o mnie tak sądzicie... ja... dla mnie... ja za honor pułku... cóż? Udowodnię, że i dla mnie honor sztandaru... cóż, wszystko jedno, prawda, moja wina... – Miał łzy w oczach. – Zawiniłem, moja wina!... Więc czegóż jeszcze wam trzeba?... – Tak właśnie należy, hrabio – zawołał rotmistrz odwracając się i klepiąc go dużą ręką po ramieniu. – Ja ci mówię, chwat z chłopaka – krzyknął Denisow. – Tak będzie lepiej, hrabio – powtórzył sztabrotmistrz, zaczynając go tytułować, jakby w zamian za przyznanie się do winy. – Niech pan hrabia idzie i przeprosi. – Panowie, zrobię wszystko, nikt ode mnie słowa nie usłyszy – powiedział Rostow błagalnym głosem. – Ale przepraszać nie mogę, jak Boga kocham, nie mogę, jak chcecie! Jak ja mam przepraszać? Nie mogę, dalibóg, nie mogę, róbcie, co chcecie! Cóż, będę się tłumaczył jak mały chłopczyk, będę prosił o przebaczenie. Denisow roześmiał się. – Tym gorzej dla pana. Bogdanycz jest pamiętliwy, zapłacisz za swój upór – rzekł Kirsten. – Dalibóg, to nie upór! Nie potrafię wam opisać, jakie to uczucie, nie potrafię... – No, pańska wola – rzekł rotmistrz. – A gdzie się podział ten łajdak? – zapytał Denisowa. – Podał się za chorego. W jutrzejszym rozkazie dziennym kazano go skreślić z listy – oświadczył Denisow. – Inaczej nie można tego wytłumaczyć, jak tylko chorobą – rzekł sztabrotmistrz. – Choroba czy nie choroba, ale niech mi nie włazi w oczy... zabiję! – wykrzyknął krwiożerczo Denisow. Do pokoju wszedł Żerkow. – A ty skąd? – oficerowie zwrócili się nagle do niego. – Wymarsz, panowie. Mack poddał się wraz z całą armią. – Łżesz! – Sam widziałem. – Jak to? Żywego Macka widział! Z rękami, z nogami? – Wymarsz! Wymarsz! Postawić mu butelkę za taką wiadomość. Jakeś tu trafił? – Znów mnie odesłali do pułku za tego diabła Macka. Austriacki generał naskarżył. Pogratulowałem mu przybycia Macka... Co ci jest, Rostow, jakbyś z łaźni wyskoczył? – U nas bracie, już drugi dzień taki bigos. Wszedł adiutant pułkowy i potwierdził wiadomość przywiezioną przez Żerkowa. Był rozkaz, żeby wymaszerować rano. – Wymarsz, panowie! – No, chwalić Boga, bo jużeśmy się zasiedzieli.  118 VI  Kutuzow cofnął się w kierunku Wiednia niszcząc za sobą mosty na Innie (w Braunau) i na Traunie (w Linzu). 29 października wojska rosyjskie przeprawiały się przez rzekę Enns. W biały dzień tabory rosyjskie, artyleria i kolumny wojsk ciągnęły przez miasto po obu stronach mostu. Dzień był ciepły, jesienny i dżdżysty. Rozległa perspektywa, otwierająca się z wyniosłości, gdzie stały baterie rosyjskie strzegące mostu, to przesłaniała się nagle muślinową firanką ukośnego deszczu, to znów rozsuwała się, a wtedy w blasku słońca daleko i wyraziście widać było wszystkie przedmioty, jak gdyby pociągnięte lakierem. U stóp widniało miasteczko z białymi domami i czerwonymi dachami, katedrą i mostem, po którego obu stronach przelewały się stłoczone masy rosyjskich wojsk. Na zakręcie Dunaju widniały statki, wyspa i zamek z parkiem, otoczony wodami rzeki Enns, wpadającej do Dunaju, widniał lewy brzeg Dunaju, skalisty, pokryty sosnowym borem, z tajemniczą dalą zielonych wierzchołków i błękitniejących wąwozów. Widniały wieże klasztoru, wysuwającego się spoza sosnowego boru, wydającego się dziewiczym, a daleko, na górze, po przeciwległej stronie Enns, widniały rekonesanse nieprzyjaciela. Wśród dział na wzgórzu stał na przedzie generał, dowódca ariergardy, i oficer ze świty; spoglądając przez lunetę, badał miejscowość. Nieco z tyłu siedział na lufie armaty Nieswicki, przysłany do ariergardy przez naczelnego wodza. Kozak, towarzyszący Nieswickiemu, podał mu manierkę oraz torbę i Nieswicki częstował oficerów ciasteczkami oraz prawdziwą dubeltową kminkówką. Oficerowie otoczyli go z uciechą, ten klęcząc, ów siedząc po turecku na mokrej trawie. – Tak, niegłupi był ten książę austriacki, co tu zbudował zamek. Wspaniała okolica. Ale czemu nie jecie, panowie? – mówił Nieswicki. – Pokorne dzięki, książę – odpowiedział jeden z oficerów, z zadowoleniem rozmawiając z tak znamienitym sztabowcem. – Wspaniały zakątek. Przechodziliśmy obok parku, widzieliśmy dwa jelenie, a jaki dom wspaniały! – Niech książę spojrzy – powiedział drugi, który miał wielką chęć wziąć jeszcze jedno ciasteczko, ale się wstydził, więc udawał, że przygląda się okolicy. – Niech książę spojrzy, dokąd już dotarła nasza piechota. O, tam, na polance, za wsią, trzech coś ciągnie. Już oni przetrząsną ten pałac – rzekł z widoczną aprobatą. – A tak, a tak – powiedział Nieswicki. – Ba, ale ja bym pragnął – dodał żując ciasteczko w swych ładnych, wilgotnych ustach – tam się przedostać. Wskazał na klasztor z wieżami, widniejący na górze. Uśmiechnął się, oczy mu się zwęziły i zabłysły. – Dobre by to było, panowie! Oficerowie się roześmieli. – Żeby tak postraszyć owe mniszeczki. Powiadają, że są tam Włoszki młodziutkie. Doprawdy, oddałbym pięć lat życia! – Przecie im się też przykrzy – rzekł śmiejąc się jeden z oficerów, śmielszy.  119 Tymczasem oficer ze świty, który stał na przedzie, wskazywał coś generałowi: generał patrzył przez lunetę. – No, tak, właśnie – rzekł gniewnie generał odejmując lunetę od oczu i wzruszając ramionami. – Tak jest, zaczną walić po przeprawiających się. Dlaczego ci tam marudzą? Po przeciwnej stronie widać było gołym okiem nieprzyjaciela i jego baterię, z której pokazał się mlecznobiały dymek. Tuż za dymkiem rozległ się daleki wystrzał i widać było, jak nasze wojska przyspieszyły swe ruchy. Nieswicki wstał, odsapnął i podszedł do generała z uśmiechem. – Może wasza ekscelencja przekąsi – powiedział. – Kiepska sprawa – rzekł generał nie odpowiadając mu. – Nasi się spóźnili. – Może by tak pojechać, ekscelencjo? i– rzekł Nieswicki. – Tak, proszę pojechać – rzekł generał i powtórzył rozkaz, który już raz dany był ze szczegółami. – I powiedz pan huzarom, żeby przeszli na ostatku i podpalili most, jakem kazał, a trzeba jeszcze raz zlustrować materiały palne na moście. – Doskonale – odpowiedział Nieswicki. Przywołał Kozaka z koniem, kazał zabrać torbę i manierkę i lekko przerzucił na siodło swe ciężkie ciało. – Doprawdy, pojadę do mniszeczek – oświadczył oficerom patrzącym na niego z uśmiechem i ruszył w górę wijącą się ścieżką. – Ano, wygarnijcie, kapitanie, zobaczymy, jak daleko doniesie! – rzekł generał zwracając się do artylerzysty. – Rozerwijcie się w tej nudzie. – Do dział! – zakomenderował oficer; po chwili artylerzyści wesoło przybiegli do ognisk i załadowali działa. – Pierwsze! – rozległa się komenda. Numer pierwszy odskoczył dziarsko. Działo zadzwoniło metalicznie, ogłuszająco i ponad głowami naszych, będących u podnóża, ze świstem przeleciał granat, daleko od stanowisk nieprzyjaciela dymkiem wskazał miejsce swego upadku i rozpękł się. Na ten dźwięk twarze żołnierzy i oficerów poweselały; wszyscy powstali i zajęli się obserwowaniem widocznych jak na dłoni ruchów naszych wojsk i dalej – ruchów zbliżającego się nieprzyjaciela. W tej chwili słońce całkiem wyszło spoza chmur i ten piękny dźwięk pojedynczego wystrzału oraz jaskrawy blask słońca zlały się w jedno rześkie i wesołe wrażenie.  120 VII  Nad mostem już przeleciały dwa pociski nieprzyjacielskie; na moście panował ścisk. Na środku mostu, zsiadłszy z konia, stał książę Nieswicki, przyciśnięty tęgim ciałem do poręczy, ze śmiechem oglądał się za siebie, na swego Kozaka, który trzymając oba konie stał o kilka kroków za nim. Gdy książę Nieswicki chciał posunąć się naprzód, żołnierze i wozy znowu napierali na niego, znowu przycisnęli go do poręczy, nic więc mu innego nie pozostawało jak uśmiechać się. – Takiś ty, bratku! – mówił Kozak do żołnierza taborowego, który nacierał wozem na piechotę, tłoczącą się przy samych kołach i koniach. – Takiś ty! Zamiast poczekać, żeby generał najpierw przejechał. Ale żołnierz nie zwracał uwagi na tytuł generała i krzyczał na tarasujących mu drogę: – Hej, ziomkowie, skręćcie w lewo, poczekajcie! Ale ziomkowie zwierając się ramionami, sczepiając bagnetami i nie rozstępując się spływali przez most jedną zbitą masą. Książę Nieswicki popatrzył w dół poza poręcze: widział bystre, szumiące, niewysokie fale Ennsu, które, zlewając się, mieniły się łuską, załamywały przy palach mostu i prześcigały nawzajem. Gdy spojrzał na most, widział podobne, jednostajne, żywe fale żołnierzy, chwasty, kiwiory w pokrowcach, tornistry, bagnety, długie karabiny, a spod kaszkietów twarze o wystających kościach policzkowych z zapadniętymi policzkami, z wyrazem niefrasobliwie zmęczonym, widział nogi, posuwające się po lepkich od naniesionego błota deskach mostu. Czasami wśród monotonnych fal żołnierzy przeciskał się – niby bryzg białej piany w wodach Ennsu – oficer w płaszczu, z fizjonomią tak różną od twarzy żołnierskich; czasami fale piechoty unosiły na moście – niby wiór wijący się na rzece – pieszego huzara, ordynansa lub tutejszego mieszkańca; czasami, niby płynące rzeką drewno – przepływał przez most otoczony ze wszystkich stron wóz kompanijny lub oficerski, zapełniony aż po brzegi i przykryty skórami. – Patrzcie, jakby się tama zerwała – mówił Kozak, zatrzymując się zrezygnowany. – Dużo was tam jeszcze? – Milion przez jednego! – rzekł mrugnąwszy okiem przechodzący w pobliżu wesoły żołnierz w podartym płaszczu i zniknął. Za tym żołnierzem szedł inny, stary. – Jak on (on – nieprzyjaciel) zacznie tera grzać w most – mówił ponuro stary żołnierz zwracając się do towarzysza – to zapomnisz się podrapać. I żołnierz przeszedł. Za nim inny żołnierz jechał na wozie. – Gdzie, do diabła, wpakowałem onuce? – mówił ordynans biegnąc za wozem i szukając w nim. I ten za wozem przeszedł. Potem szli żołnierze weseli, widocznie podchmieleni. – Jak ci on go, człecze kochany, gwizdnie kolbą w same zęby... – mówił z uciechą pewien żołnierz w wysoko podkasanym płaszczu, szeroko wymachując ręką. – A właśnie, to ci przysmak – odpowiadał drugi śmiejąc się. I przeszli, więc Nieswicki nie dowiedział się, kto dostał w zęby i co miał oznaczać ów przysmak. – Jak to się spieszą. Trzepnął tamten raz, to już myślą, że wszystkich pozabija – mówił podoficer gniewnie i z wyrzutem.  121 – Jak toto, niby ten pocisk, przeleciało koło mnie, to ja, wujaszku, ażem zmartwiał – mówił młody żołnierz z wielkimi ustami, z trudem wstrzymując się od śmiechu. – Prawda, jak Boga kocham, takem się przestraszył – mówił ów żołnierz, jak gdyby chwaląc się swym strachem. I ten przeszedł. Za nim jechał wóz całkiem niepodobny do tych, które przejeżdżały dotychczas. Była to fura niemiecka, zaprzężona w parę koni, na którą załadowano chyba cały dom; z tyłu fury, powożonej przez Niemca, była uwiązana piękna łaciata krowa z ogromnym wymieniem. Na pierzynach siedziała kobieta z niemowlęciem, staruszka i młoda, o żywym rumieńcu, hoża niemiecka dziewczyna. Ci wysiedleni mieszkańcy zostali widać przepuszczeni za specjalnym pozwoleniem. Oczy wszystkich żołnierzy zwróciły się na kobiety i dopóki wóz przejeżdżał, posuwając się krok za krokiem, dopóty wszystkie uwagi żołnierzy odnosiły się do dwóch kobiet. Wszystkie twarze miały niemal ten sam uśmiech nieprzystojnych myśli o tej kobiecie. – Widzicie, kiełbaśnik też ucieka! – Sprzedaj tę mamkę – mówił do Niemca inny żołnierz, akcentując ostatnią sylabę, a tamten, spuściwszy oczy, gniewnie a lękliwie przechodził szerokim krokiem. – A jak się wystroiła! Niech to diabli! – Fiedotow, u nich powinieneś kwaterować! – Nie nowina, bracie! – A wy dokąd? – pytał oficer piechoty jedzący jabłko, również patrząc z półuśmiechem na ładną dziewczynę. Niemiec przymknął oczy dając do poznania, że nie rozumie. – Chcesz, to weź sobie – mówił oficer podając dziewczynie jabłko. Dziewczyna wzięła z uśmiechem. Nieswicki, jak i wszyscy znajdujący się na moście, nie spuszczał oczu z kobiet, dopóki nie przejechały. Kiedy zaś przejechały, znowu szli tacy sami żołnierze wśród takich samych rozmów i wreszcie wszyscy się zatrzymali. Jak to często się zdarza, zjeżdżając z mostu konie wozu kompanijnego zaplątały się i cały tłum musiał czekać. – A dlaczego przystają? Porządku nie ma! – mówili żołnierze. – Gdzie się pchasz? Do diabła! Nie może poczekać. Gorzej będzie, jak tamten most podpali. Widzicie, i oficera też przyparli – mówiono w różnych stronach zatrzymanego tłumu, ludzie spoglądali po sobie i ciągle się cisnęli naprzód, ku zjazdowi. Spoglądając pod most na wody Ennsu Nieswicki usłyszał nagle dźwięk dla siebie nowy: coś przybliżało się szybko... coś dużego chlapnęło w wodę. – Patrzcie, gdzie zalazł! – rzekł surowo stojący w pobliżu żołnierz, który się obejrzał na ten dźwięk. – Dodaje ochoty, żeby prędzej przechodzić – odpowiedział inny. Tłum znowu ruszył. Nieswicki zrozumiał, że to był pocisk. – Hej, Kozak, konia! – powiedział. – No, wy tam, na bok, z drogi! Z wielkim trudem przedostał się do konia. Ruszył naprzód nie przestając krzyczeć. Żołnierze ścisnęli się, by go przepuścić, ale znów tak na niego naparli, aż przygnietli mu nogę, lecz najbliżsi nie byli winni, bo ich pchano jeszcze mocniej. – Nieswicki, Nieswicki! Mordo jedna! – usłyszał z tyłu ochrypły głos. Nieswicki obejrzał się i o jakie piętnaście kroków zobaczył oddzielonego żywą masą poruszającej się piechoty czerwonego, czarnego, rozkudłanego Waśkę Denisowa, w czapce zsuniętej na kark, w dolmanie zarzuconym chwacko na ramię. – Każ tym szatanom, tym diabłom, żeby przepuścili! – krzyczał Denisow, znajdujący się widać w napadzie zapalczywości, toczył i błyskał swymi czarnymi jak węgiel oczyma o rozpalonych białkach, wywijał nie wydobytą z pochwy szablą, którą trzymał w gołej, małej ręce, równie czerwonej jak i twarz. – O, Wasia! – odpowiedział ucieszony Nieswicki.  122 – Co z tobą? – Szwadron nie może przejść – krzyczał Waśka Denisow ukazując w złości białe zęby i dodając ostrogi swemu pięknemu karemu Beduinowi, który strzygł uszami na widok bagnetów, które go trącały, parskał i rozbryzgiwał wokół siebie pianę z munsztuka, bił z brzękiem kopytami po deskach mostu i niemal gotów był skoczyć przez poręcz, gdyby mu jeździec pozwolił. – Cóż to? Jak te barany! Jota w jotę barany! Precz... z drogi!... Stój! Ty z wozem, diable! Szablą porąbię! – krzyczał i naprawdę wyjął szablę i zaczął nią wywijać. Żołnierze z przestraszonymi twarzami zaczęli napierać jedni na drugich i Denisow przyłączył się do Nieswickiego. – Czyś ty aby dziś nie pijany? – zapytał Nieswicki, kiedy Denisow podjechał do niego. – Nie dadzą nawet pić! – odpowiedział Waśka Denisow. – Cały dzień ciągają pułk to tu, to tam. Jeśli się bić – to bić. A to diabli wiedzą co! – Ale z ciebie dziś elegant! – rzekł Nieswicki oglądając jego nowy dolman i czaprak Denisow uśmiechnął się, wyjął z szabeltasu chusteczkę, od której bil zapach perfum, i podetknął ją pod nos Nieswickiemu. – A jakże, idę w bój! Ogoliłem się, wyczyściłem zęby i naperfumowałem się. Okazała postać Nieswickiego w asyście Kozaka, stanowczość Denisowa, wywijającego szablą i krzyczącego przeraźliwie, poskutkowały o tyle, że przecisnęli się na drugą stronę mostu i zatrzymali piechotę. U przyczółka mostu Nieswicki znalazł pułkownika, któremu miał oddać rozkaz, i – spełniwszy swe zadanie – zawrócił. Oczyściwszy drogę Denisow zatrzymał się przy wjeździe na most. Niedbale ściągając ogiera, rwącego się ku swoim i grzebiącego nogą, patrzył na posuwający się szwadron. Na deskach mostu rozległy się wyraźne odgłosy kopyt, jakby galopowało tylko kilka koni, szwadron, z oficerami na przedzie, rozciągnął się czwórkami na moście i jął przechodzić na drugą stronę. Zatrzymani piechurzy tłocząc się przy moście w rozdeptanym błocie z tym szczególnym, nieżyczliwym uczuciem obcości i drwiny, z jakim zazwyczaj spotykają się wojska różnej broni, patrzyli na czystych, strojnych huzarów, którzy mijali ich w ordynku. – Strojne chłopaki! Tylko na paradę! – Jaki tam z nich pożytek! Wodzą ich jeno na pokaz – mówił inny. – Piechota, nie kurzyć! – zażartował huzar, pod którym koń zatańczył i ochlapał błotem piechura. – Przepędziłbym cię tak z tornistrem ze dwa przemarsze, to dopiero by ci się akselbanty przetarły – mówił piechur ścierając rękawem błoto z twarzy. – Bo to siedzi sobie niby ptaszek! – Właśnie, Zikin, ciebie jeno na konia posadzić, zgrabnie byś wyglądał – żartował gefreiter z chudego żołnierzyka, zgiętego pod ciężarem tornistra. – A weź między nogi kłonicę i będziesz miał konia – odezwał się huzar.  123 VIII  Reszta piechoty spiesznie przechodziła most tworząc lej u wejścia. Nareszcie wszystkie wozy przejechały, ścisk stał się mniejszy i ostatni batalion wszedł na most. Po tamtej stronie mostu, naprzeciw nieprzyjaciela, pozostali tylko huzarzy Denisowa. Nieprzyjaciel, widoczny z daleka z przeciwległej góry, tu, w dole, z mostu nie był jeszcze widoczny, ponieważ w dolinie, przez którą płynęła rzeka, horyzont kończył się przeciwległym wzniesieniem nie dalej niż o pół wiorsty. Przed nimi była pustka, po której tu i ówdzie poruszały się grupki – nasze rekonesanse kozackie. Wtem na przeciwległym wzniesieniu drogi ukazały się wojska w niebieskich płaszczach oraz artyleria. To byli Francuzi. Podjazd kozacki kłusem cofnął się pod górę. Wszyscy oficerowie i żołnierze ze szwadronu Denisowa, mimo iż usiłowali mówić o czym innym i patrzeć gdzie indziej, bez przerwy myśleli tylko o tym, co się dzieje na górze, i nieustannie wpatrywali się w ukazujące się na horyzoncie plamy, w których rozpoznawali wojska nieprzyjacielskie. Po południu znowu się wypogodziło, nad Dunajem i nad otaczającymi go ciemnymi górami słońce zachodziło jaskrawo. Było cicho, tylko z tamtej góry z rzadka dobiegały dźwięki trąbek i krzyki nieprzyjaciela. Między szwadronem a nieprzyjacielem nie było już nikogo prócz drobnych patroli. Jakieś trzysta sążni pustej przestrzeni dzieliło szwadron od wroga. Nieprzyjaciel przestał strzelać i tym wyraźniej czuło się tę surową, groźną, niedostępną i nieuchwytną linię, która dzieli dwa wojska nieprzyjacielskie. „Jeden krok poza tę linię, przypominającą linię, która oddziela żywych od umarłych, i – niepewność, cierpienie, śmierć. A co tam jest, kto? Tam, za tym polem i drzewem, i dachem, oświetlonym słońcem. Nikt nie wie, a chciałoby się wiedzieć, i strach przekroczyć tę linię, i pragnie się ją przekroczyć, wiadomo, że wcześniej czy później trzeba będzie ją przejść i dowiedzieć się, co tam jest po drugiej stronie linii, tak jak nie sposób nie dowiedzieć się, co jest po drugiej stronie śmierci. Samemu jest się silnym, zdrowym, wesołym i podnieconym w otoczeniu równie zdrowych i podnieconych, ożywionych ludzi.” Jeśli nawet tak nie myśli, to tak czuje każdy człowiek znalazłszy się w obliczu nieprzyjaciela, uczucie to nadaje szczególnego blasku i radosnej ostrości w odczuwaniu wszystkiego, co się w tych chwilach dzieje. Na wzgórzu nieprzyjaciela ukazał się dymek wystrzału i nad głowami szwadronu huzarów przeleciał świszcząc pocisk. Oficerowie, stojący razem, porozjeżdżali się na swoje miejsca. Huzarzy jęli starannie wyrównywać szeregi. W szwadronie wszystko umilkło. Wszyscy spoglądali przed siebie na nieprzyjaciela i na dowódcę szwadronu, czekając na komendę. Przeleciał drugi pocisk, trzeci. Strzelano oczywiście do huzarów, jednak pocisk, świszcząc miarowo a szybko, przelatywał nad głowami huzarów i padał gdzieś z tyłu. Huzarzy nie oglądali się, ale cały szwadron, ze swymi rozmaitymi w swej jednostajności twarzami, przy każdym dźwięku przelatującego pocisku wstrzymywał oddech, i podczas gdy pocisk leciał, ludzie unosili się w strzemionach i – jak na komendę – znowu opadali. Nie odwracając głowy żołnierze z ukosa spoglądali jeden na drugiego, ciekawie badając wrażenie towarzysza. Na twarzach wszystkich, od Denisowa do trębacza, koło warg i podbródka wystąpił wspólny rys walki, rozdrażnienia i wzburzenia. Wachmistrz chmurzył się spoglądając po żołnierzach, jakby im groził karą. Junkier Mironow pochylał się przy każdym przelocie pocisku. Rostow, stojąc na lewym skrzydle, na swym utykającym, ale okazałym Graczyku miał szczęśliwą mi-  124 nę ucznia wezwanego do egzaminu przed licznym zgromadzeniem, głęboko przekonanego, że się wyróżni. Patrzył na wszystkich pogodnie i promiennie, jakby prosił, by zwrócono uwagę, jak spokojnie stoi pod kulami. Lecz i na jego twarzy, wbrew woli, ukazał się koło warg rys czegoś nowego i surowego. – Kto tam się kłania? Junkier Mironow! Nieładnie, proszę patrzeć na mnie – krzyknął Denisow, który nie mógł ustać na miejscu i kręcił się na koniu przed szwadronem. Twarz Waśki Denisowa, czarno owłosiona, o zadartym nosie, jego cała zwięzła, mała figurka i żylasta (z krótkimi palcami pokrytymi włosem) dłoń, w której trzymał rękojeść obnażonej szabli – wszystko było dokładnie takie samo jak zawsze, szczególnie pod wieczór, po dwóch wypitych butelkach. Był tylko czerwieńszy niż zwykle, gdy zadzierając wysoko kudłatą głowę – jak ptak, co pije – małymi stopami nielitościwie wbił ostrogi w boki poczciwego Beduina i jakby padając do tylu pocwałował na drugie skrzydło szwadronu, i krzyknął ochrypłym głosem, by opatrzyć pistolety. Podjechał do Kirstena. Sztabrotmistrz jechał naprzeciwko Denisowa stępa – na szerokiej, statecznej klaczy. Ze swymi długimi wąsami sztabrotmistrz był poważny jak zawsze, tylko oczy mu błyszczały bardziej niż zazwyczaj. – No i co? – rzekł do Denisowa. – Nie dojdzie do bitki. Zobaczysz, że się wycofamy. – Diabli wiedzą, co robią! – warknął Denisow. – O! Rostow! – zawołał do junkra zauważywszy jego wesołą twarz. – Doczekałeś się. Uśmiechnął się z aprobatą, widocznie rad z junkra. Rostow poczuł się zupełnie szczęśliwy. W tej chwili dowódca ukazał się na moście. Denisow pocwałował do niego. – Ekscelencjo! Proszę pozwolić na atak! Ja ich zwalę. – Jaki tam atak – powiedział dowódca znudzonym głosem, skrzywiony, jakby odpędzał dokuczliwą muchę. – Po co pan tu stoi? Przecie widzisz, że flankierzy się cofają. Proszę odprowadzić swój szwadron. Szwadron przeszedł most i wyszedł spod ognia nie straciwszy ani jednego człowieka. Za nimi przeszedł i drugi szwadron, który był w tyralierze, a ostatni Kozacy oczyścili przeciwległy brzeg. Dwa szwadrony pułku Pawłogradzkiego kolejno przeszły most i z powrotem weszły na górę. Dowódca pułku Karol Bogdanowicz Schubert podjechał do szwadronu Denisowa i jechał stępa niedaleko Rostowa. Nie zwracał na niego uwagi, mimo że od czasu starcia z powodu Tielanina widzieli się teraz po raz pierwszy. W szyku Rostow był we władzy człowieka, wobec którego czuł się winny, więc nie spuszczał oczu z atletycznego karku, jasnych włosów i czerwonej szyi dowódcy pułku. Rostowowi zdawało się, że Bogdanycz tylko udaje obojętność, że obecnie jego jedyny cel polega na tym, by wypróbować męstwo junkra, toteż prostował się i rozglądał wesoło, to znowu zdawało mu się, że Bogdanycz umyślnie jedzie tak blisko, żeby mu pokazać swoje męstwo. To znowu marzyło mu się, że jego wróg rozmyślnie rzuci teraz szwadron w desperacki atak, by jego, Rostowa, ukarać. To znowu myślał, że po ataku podejdzie do niego, rannego, i wspaniałomyślnie wyciągnie rękę na zgodę. Do dowódcy pułku podjechał znany pawłogradcom Żerkow z wysoko podniesionymi ramionami (Żerkow niedawno opuścił pułk). Po wydaleniu ze sztabu głównego nie popasał w pułku długo, mówił, że nie jest głupi, by klepać biedę na froncie, kiedy w sztabie, nic nie robiąc, dostanie więcej nagród. Potrafił się więc urządzić jako oficer ordynansowy u księcia Bagrationa. Przyjechał do swego byłego dowódcy z rozkazem dowódcy ariergardy. – Pułkowniku – rzekł ze swą ponurą powagą, zwracając się do wroga Rostowa i spoglądając na kolegów. – Rozkazano zatrzymać się i podpalić most. – Kto „rozkazano”? – spytał pułkownik chmurnie. – Tego już nie wiem, pułkowniku, k t o r o z k a z a n o – odpowiedział podporucznik poważnie. – Książę tylko mi kazał: „Jedź i powiedz pułkownikowi, żeby huzarzy wrócili czym prędzej i spalili most.”  125 Zaraz po Żerkowie do pułkownika huzarów przyjechał oficer ze świty z tym samym rozkazem. A za oficerem ze świty podjechał gruby Nieswicki, na kozackim koniu, który ledwie galopował pod nim. – Jakże, pułkowniku? – krzyczał już z daleka. – Przecie panu mówiłem, żeby most podpalić, a teraz ktoś tam przekręcił; tam wszyscy szaleją, nie sposób tego zrozumieć. Pułkownik zatrzymał niespiesznie pułk i zwrócił się do Nieswickiego. – Pan mówił mi o materiałach palnych – oświadczył – a o tym, by podpalicz, nic mi pan nie powiedział. – Jakże serdeńko – zaczął Nieswicki zatrzymując się, zdjął czapkę i pulchną ręką rozgarniał włosy mokre od potu. – Jakżem tego nie mówił, by most spalić, skoro podłożono materiały palne? – Nie jestem dla pana „serdeńko”, panie oficer sztabowy, a pan mi nie mówił, żeby most podpalacz! Ja służba znam, dla mnie zwyczaj – sczyszle rozkaz wypełniaj. Pan powiedzial: most podpalaj, a kto podpalaj, toś nie powiedział, a ja przez Duch Święty wiedzial nie mógl.. – Zawsze tak – rzekł Nieswicki machnąwszy ręką. – A ty tu po co? – zwrócił się do Żerkowa. – Po to samo. Aleś mokry, daj, otrę cię. – Powiedział pan, panie oficer sztabowy... – ciągnął pułkownik obrażonym tonem. – Pułkowniku – przerwał mu oficer ze świty – trzeba się pospieszyć, bo nieprzyjaciel podsunie działa na odległość ognia kartaczowego. Pułkownik popatrzył w milczeniu na oficera ze świty, na grubego oficera sztabowego, na Żerkowa i zasępił się. – Ja bende most podpalicz – rzekł uroczystym tonem, jakby w ten sposób chciał wyrazić, że mimo wszystkich nieprzyjemności, jakie mu robią, wykona jednak, co należy. Długimi, muskularnymi nogami pułkownik uderzył konia, jakby właśnie koń wszystkiemu był winien, i skierowawszy się ku drugiemu szwadronowi, temu, w którym służył Rostow pod dowództwem Denisowa, zakomenderował, by wrócili do mostu. „No właśnie – myślał Rostow – chce mnie doświadczyć. – Serce mu się ścisnęło, do twarzy napłynęła krew. – Niech zobaczy, czylim tchórz” – pomyślał. Na wesołych twarzach huzarów znowu ukazał się ów poważny wyraz, jaki mieli wtenczas, kiedy stali pod ostrzałem. Rostow nie spuszczał oczu ze swego wroga, dowódcy pułku, pragnąc znaleźć w jego twarzy potwierdzenie swych domysłów; pułkownik jednak ani razu nie spojrzał na Rostowa i spoglądał, jak zawsze przed frontem, surowo a uroczyście. Rozległa się komenda. – Prędko! Prędko! – zawołało obok niego kilka głosów. Zaczepiając szablami o wodze, brzęcząc ostrogami w pośpiechu, huzarzy zsiadali z koni, sami nie wiedząc, co będą robić. Żegnali się znakiem krzyża. Rostow już nie patrzył na dowódcę pułku – nie miał czasu. Bał się, aż mu serce zamierało z obawy, by nie pozostać w tyle za huzarami. Ręka mu drżała, gdy oddawał konia luzakowi, i czuł, jak krew uderza mu do głowy. Denisow, podając się w tył i coś krzycząc, przejechał obok niego. Rostow nic nie widział prócz biegających wokół niego huzarów, którzy zawadzali się szablami i brzęczeli ostrogami. – Nosze! – krzyknął ktoś z tyłu. Rostow nie myślał, co ten krzyk oznacza; biegł starając się wyprzedzić wszystkich; lecz przy samym moście, ponieważ nie patrzył pod nogi, wpadł w śliskie, rozdeptane błoto, potknął się i upadł na ręce. Inni go przegonili. – Po oboje strona, rotmistrzu – słyszał głos pułkownika, który zajechawszy od przodu, stał na koniu w pobliżu mostu, z twarzą uroczystą i wesołą.  126 Rostow, obcierając ręce o rajtuzy, obejrzał się na swojego wroga i chciał biec dalej, mniemając, że im dalej wysunie się naprzód, tym będzie lepiej. Ale Bogdanycz, mimo że na Rostowa nie patrzył i że go nie poznał, zawołał: – A kto tam biega w szrodek mosta? Na prawa strona! Junkier, wrócz! – krzyknął gniewnie i zwrócił się do Denisowa, który z chełpliwą odwagą wjechał konno na deski mostu. – Rotmistrz, po co ryzykowacz! Zlazaj pan – rzekł pułkownik. – Ech! co komu sądzone – odpowiedział Waśka Denisow obracając się w siodle. Tymczasem Nieswicki, Żerkow i oficer ze świty stali razem poza zasięgiem ognia i patrzyli to na niewielką gromadkę ludzi w żółtych kiwiorach, ciemnozielonych kurtkach wyszywanych galonami i granatowych rajtuzach, którzy krzątali się przy moście, to na drugą stronę, na zbliżające się z daleka niebieskie płaszcze i grupy konne, w których łatwo można było rozeznać artylerię. „Podpalą most czy nie podpalą? Kto będzie pierwszy? Dobiegną i podpalą most czy też Francuzi podejdą na odległość ognia kartaczowego i wysieką ich?” W tej wielkiej liczbie wojsk, które stały koło mostu i w jaskrawym świetle wieczornym patrzyły na most, na huzarów i na drugą stronę, na zbliżające się granatowe płaszcze z bagnetami i z działami, każdy z zamierającym sercem zadawał sobie mimo woli te pytania. – Och! huzarzy będą mieli za swoje! – mówił Nieswicki. – Już teraz są najwyżej na odległość ognia kartaczowego. – Niepotrzebnie poprowadzili tam tylu ludzi – rzekł oficer świty. – Rzeczywiście – odparł Nieswicki. – Wystarczyłoby posłać dwóch zuchów, byłoby wszystko jedno. – Ach, wasza książęca mość – wtrącił Żerkow, nie spuszczając oczu z huzarów, ale we właściwy sobie naiwny sposób, z którego nie można było rozpoznać, czy mówi serio, czy nie. – Jak książę sądzi! Posłać dwóch ludzi, a kto nam da Włodzimierza ze wstęgą? A w ten sposób może trochę pobiją, ale można szwadron pokazać i samemu dostać wstążeczkę. Nasz Bogdanycz zna się na rzeczy. – No! – odezwał się oficer ze świty – to kartaczownice. Wskazał na działa francuskie, które pospiesznie zajeżdżały i odprzodkowywały się. Po stronie francuskiej, w tych grupach, gdzie były działa, ukazał się dymek, drugi, trzeci, prawie jednocześnie, a w momencie kiedy dobiegł odgłos pierwszego wystrzału, ukazał się czwarty. Dwa odgłosy, jeden po drugim, i trzeci. – O, och! – jęknął Nieswicki jak w dojmującym bólu i chwycił za rękę oficera świty. – Patrz pan, upadł jeden, upadł, upadł! – Zdaje się, dwóch? – Gdybym był cesarzem, nigdy bym nie wojował – rzekł Nieswicki i odwrócił się. Francuzi znowu pospiesznie ładowali działa. Piechota w granatowych mundurach biegiem puściła się do mostu. Znowu, ale w różnych odstępach czasu, ukazały się dymki, po moście załomotał i zatrzeszczał kartacz. Tym razem Nieswicki nie mógł widzieć tego, co się działo na moście. Z mostu wzniósł się gęsty dym. Huzarzy zdążyli podpalić most, a francuskie działa strzelały do nich już nie po to, by im przeszkodzić, lecz że działa były wycelowane i miały do kogo strzelać. Francuzi zdążyli oddać trzy salwy kartaczami, nim huzarzy wrócili do koni. Dwie salwy puścili niecelnie i kartacze przeniosły, ale za to ostatni trafił w środek gromadki huzarów i trzech powalił. Rostow, zaprzątnięty swoim stosunkiem względem Bogdanycza, zatrzymał się na moście, nie wiedząc, co robić. Rąbać (a tak zawsze wyobrażał sobie bój) nie było kogo, pomagać w podpalaniu mostu też nie mógł, gdyż nie wziął ze sobą, jak inni żołnierze, wiechcia słomy. Stał i rozglądał się, a tu nagle zatrzeszczało na moście, jakby ktoś rozsypał orzechy, a jeden z huzarów, który stał najbliżej niego, z jękiem osunął się na poręcz. Rostow wraz z innymi  127 podbiegł do niego. Znowu ktoś krzyknął: „Nosze!” Huzara pochwyciło i zaczęło podnosić czterech ludzi. – Oooo!,.. Na miłość boską, zostawcie! – krzyknął ranny, ale go mimo to podnieśli i położyli na nosze. Mikołaj Rostow odwrócił się i jakby coś chciał odszukać, jął patrzeć w dal, na wody Dunaju, na niebo, na słońce. Jak piękne wydało mu się niebo, jakie błękitne, spokojne i głębokie! Jak jasno i uroczyście zachodzi słońce! Jak pieszczotliwym połyskiem lśniła woda w dalekim Dunaju! A jeszcze piękniejsze były dalekie góry, błękitniejące za Dunajem, klasztor, tajemnicze wąwozy, aż po wierzchołki zalane mgłą bory sosnowe... Tam jest cicho, szczęśliwie. „Nic, nic bym nie pragnął, gdybym tylko tam był – myślał Rostow. – We mnie samym i w tym słońcu jest tyle szczęścia, a tu... jęki, cierpienia, strach... i to coś niepojętego, i ten pośpiech... Oto znowu czyjś krzyk i znowu wszyscy pobiegli z powrotem, a ja pobiegnę z nimi, a oto ona, śmierć, nade mną, wokół mnie... Moment – i nigdy już nie ujrzę tego słońca, tej wody, tego wąwozu...” W tej chwili słońce jęło skrywać się za chmurami, przed Rostowem ukazały się drugie nosze. I lęk przed śmiercią, przed noszami, i ukochanie życia i słońca – wszystko to zlało się w jedno boleśnie trwożne uczucie. „Panie Boże, któryś tam jest w tym niebie, ocal mnie, odpuść mi i broń mnie” – wyszeptał do siebie Rostow. Huzarzy podbiegli do luzaków, głosy stały się donośniejsze i spokojniejsze, nosze zniknęły z oczu. – Co, bracie, powąchałeś prochu?... –zabrzmiał mu nad uchem głos Waśki Denisowa. „Wszystko się skończyło, ale ja jestem tchórz, tak, jestem tchórz” – pomyślał Rostow. Westchnął ciężko, wziął z rąk luzaka uzdę swego Graczyka, który stał wysunąwszy nogę, i jął wsiadać. – Co to było, kartacze? – zapytał Denisowa. – I jakie jeszcze! – krzyknął Denisow. – Chwacko pracowaliście! Ale robota paskudna! Atak – wspaniała rzecz! Rąbiesz na sztuki, a tu diabli wiedzą co, walą jak w tarczę. I Denisow podjechał do grupy, która przystanęła w pobliżu Rostowa, składającej się z dowódcy pułku, Nieswickiego, Żerkowa i oficera ze świty. „Jednak zdaje się, że nikt nie zauważył” – pomyślał Rostow. Istotnie, nikt nie zauważył, dlatego że każdy znał to uczucie, jakiego doświadczał po raz pierwszy nie oswojony ze strzałami junkier. – To mi będzie relacja – rzekł Żerkow. – Patrzeć, a jeszcze mnie zamianują podporucznikiem. – Proszę meldowacz kszenczu, że ja most podpalacz – rzekł pułkownik uroczyście i wesoło. A jeśli zapyta o straty? - Bagatelka!- wyrzekł pułkownik basem – Dwa huzary ranne a jeden n a m i e j s c u – rzekł z widoczną radością, nie będąc w stanie pohamować uśmiechu szczęścia, gdy rąbał dobitnie słowa n a m i e j s c u.  128 IX  Ścigana przez stutysięczną armię francuską pod dowództwem Bonapartego, spotykając się z wrogością mieszkańców, nie ufając już swym sojusznikom i cierpiąc z powodu braku żywności, zmuszona do działania w nieprzewidzianych warunkach wojny, trzydziestopięciotysięczna armia rosyjska pod dowództwem Kutuzowa pospiesznie cofała się z biegiem Dunaju, zatrzymując się tylko tam, gdzie dopadał ją nieprzyjaciel, broniła się wypadami ariergardy o tyle, o ile zachodziła potrzeba, żeby wycofać się nie tracąc bagaży. Były starcia pod Lambach, Amstetten i pod Melk; lecz, pomimo że Rosjanie walczyli mężnie i wytrwale, co przyznawał sam nieprzyjaciel, w następstwie tych starć jeszcze szybciej się cofano. Wojska austriackie, które uniknęły niewoli pod Ulm i przyłączyły się do Kutuzowa pod Braunau, oddzieliły się obecnie od armii rosyjskiej, a Kutuzow był zdany tylko na swe słabe, wyczerpane siły. Nie było co myśleć o obronie Wiednia. Zamiast przemyślanej głęboko, wedle reguł nowej nauki, strategii, wojny zaczepnej, której plan podczas swej bytności w Wiedniu otrzymał Kutuzow od austriackiego hofkriegsratu, Kutuzowowi pozostawało jedynie, jako cel niedościgniony omal, nie zmarnować armii, jak to zrobił Mack pod Ulm, lecz połączyć się z wojskami idącymi z Rosji. 28 października Kutuzow przeprawił się z armią na lewy brzeg Dunaju i po raz pierwszy zatrzymał się – mając Dunaj między sobą a głównymi siłami Francuzów. Trzydziestego zaatakował dywizję Mortiera, znajdującą się na lewym brzegu Dunaju, i rozbił ją. W tej bitwie po raz pierwszy zdobyto trofea: sztandar, działa i dwóch generałów nieprzyjacielskich. Pierwszy raz po dwutygodniowym odwrocie wojska rosyjskie zatrzymały się i stoczywszy bitwę, nie tylko że utrzymały pole walki, ale i przepędziły Francuzów. Mimo iż wojska były obdarte, wyczerpane, o jedną trzecią osłabione przez maruderów, rannych, poległych i chorych, mimo że na tamtym brzegu Dunaju pozostali ranni i chorzy – z pismem Kutuzowa, który polecał ich miłosierdziu nieprzyjaciela, mimo że w Krems duże szpitale i domy przekształcone na lazarety nie mogły już pomieścić chorych i rannych – mimo to wszystko zatrzymanie się pod Krems i zwycięstwo nad Mortierem znacznie poprawiło nastrój wojska. W całej armii i w kwaterze głównej rozeszły się najradośniejsze wieści, bynajmniej nie usprawiedliwione, o domniemanym zbliżaniu się wojsk z Rosji, o jakimś zwycięstwie odniesionym przez Austriaków i o cofaniu się przerażonego Bonapartego. Książę Andrzej znajdował się podczas bitwy u boku generała austriackiego Schmidta, który poległ w tym starciu. Koń pod księciem został ranny, a jego samego kula lekko drasnęła w rękę. W dowód szczególnych względów naczelnego wodza został wysłany z wiadomością o tym zwycięstwie do dworu austriackiego, znajdującego się już nie w Wiedniu, któremu zagrażały wojska francuskie, lecz w Brnie. W nocy po bitwie, wzburzony, ale niezmęczony (mimo niezbyt silnej z pozoru budowy książę Andrzej mógł przecie znosić fizyczne zmęczenie o wiele lepiej niż najsilniejsi ludzie), książę Andrzej przybył konno do Kutuzowa do Krems z meldunkiem od Dochturowa i zaraz tej samej nocy został wyprawiony jako kurier do Brna. Wysłanie w charakterze kuriera stanowiło ważny krok do awansu, nie licząc odznaczeń. Noc była ciemna, gwiaździsta, droga czerniała na bielejącym śniegu, który spadł wczoraj, w dniu bitwy. Książę Andrzej pędził pocztową bryką. Roztrząsając wrażenia minionej bitwy,  129 to znowu z radością wyobrażając sobie, jakie wrażenie wywoła wieść o zwycięstwie, wspominał, jak go żegnali naczelny wódz i koledzy, miał uczucie człowieka, który po długim czekaniu osiągnął wreszcie początek upragnionego szczęścia. Gdy tylko zamykał oczy, w uszach rozlegała się strzelanina karabinowa i armatnia, która zlewała się z turkotem kół i z poczuciem zwycięstwa. To znowu zaczynało mu się majaczyć, że Rosjanie uciekają, a on sam poległ, lecz budził się spiesznie, szczęśliwy, jakby na nowo się dowiadywał, że nic podobnego się nie zdarzyło, że, przeciwnie, Francuzi uciekli. Znowu sobie przypominał wszystkie szczegóły zwycięstwa, swe spokojne męstwo podczas bitwy i zasypiał uspokojony... Po ciemnej, gwiaździstej nocy nastał jasny, wesoły ranek. Śnieg tajał w słońcu, konie biegły rączo, na prawo i na lewo mijał obojętnie coraz nowe lasy, pola, wsie. Na jednej stacji dogonił tabor rannych Rosjan. Rosyjski oficer prowadzący transport, rozparty na wozie jadącym z przodu, coś wykrzykiwał wymyślając ordynarnie żołnierzowi. Na długich niemieckich furgonach trzęsło się po kamienistej drodze po sześciu i więcej bladych, obandażowanych i brudnych rannych. Niektórzy z nich rozmawiali (słyszał mowę rosyjską), inni jedli chleb, ciężej ranni w milczeniu, z łagodnym, bolesnym, dziecięcym zainteresowaniem patrzyli na pędzącego kuriera. Książę Andrzej kazał stanąć i zapytał żołnierza, w jakiej bitwie zostali ranni. – Onegdaj nad Dunajem – odpowiedział żołnierz. Książę Andrzej wyjął sakiewkę i dał żołnierzowi trzy złote monety. – Dla wszystkich – dodał zwracając się do oficera, który podchodził. – Wydobrzejcie, chłopcy – zwrócił się do żołnierzy. – Mamy przed sobą dużo do zrobienia. – Jakie nowiny, panie adiutancie? – zapytał oficer, widać pragnąc się rozgadać. – Dobre! Naprzód! – krzyknął do pocztyliona i pocwałował dalej. Już było zupełnie ciemno, kiedy książę Andrzej wjechał do Brna i ujrzał, że otaczają go wysokie domy, światła sklepów, okien domów i latarni, grzmiące po jezdni piękne powozy i cała ta atmosfera dużego, ruchliwego miasta zawsze tak pociągająca dla wojskowego, który przybył z obozu. Pomimo szybkiej jazdy i bezsennej nocy książę Andrzej, zbliżając się do pałacu, czuł się jeszcze bardziej rześki niż wczoraj. Tylko oczy błyszczały gorączkowym blaskiem, a myśli następowały po sobie z niezwykłą szybkością i wyrazistością. Znowu przedstawił sobie żywo wszystkie szczegóły bitwy, już nie w bezładzie, lecz uporządkowane, w zwartym skrócie, jak w wyobraźni już je przedstawiał cesarzowi Franciszkowi. Żywo sobie wyimaginował okolicznościowe pytania, jakie mogą mu zadać, i odpowiedzi, jakich na nie udzieli. Mniemał, że natychmiast zostanie przedstawiony cesarzowi. Ale przed główny podjazd pałacu wybiegł doń urzędnik, a gdy poznał w nim kuriera, odprowadził go do innego podjazdu. – Z korytarza na prawo, tam Euer Hochgeboren228znajdzie dyżurnego fligiel-adiutanta – oświadczył mu urzędnik. – On zaprowadzi do ministra wojny. Dyżurny fligiel-adiutant, który przyjął księcia Andrzeja, poprosił go, by poczekał, a sam poszedł do ministra wojny. Po pięciu minutach fligiel-adiutant powrócił i, ze szczególnymi względami pochylając się i puszczając przodem księcia Andrzeja, wprowadził go przez korytarz do gabinetu, w którym pracował minister wojny. Swą wyszukaną uprzejmością fligieladiutant, jak się zdawało, chciał się odgrodzić od prób poufałości ze strony rosyjskiego adiutanta. Uczucie radości znacznie w księciu Andrzeju osłabło, kiedy się zbliżał do drzwi gabinetu ministra wojny. Poczuł się znieważony, a to uczucie zniewagi przeszło natychmiast, niedostrzegalnie dla niego samego, w uczucie wzgardy na niczym nie oparte. Jednak wynalazczy umysł natychmiast mu podpowiedział, z jakiego punktu widzenia ma on prawo gardzić zarówno adiutantem, jak i ministrem. „Na pewno im się wydaje, że łatwo jest odnosić zwycięstwa nie wąchając prochu!” – pomyślał. Oczy jego zmrużyły się wzgardliwie, ostentacyjnie wolno wszedł do gabinetu ministra wojny. Uczucie to jeszcze bardziej się spotęgowało, kiedy 228  Wasza wielmożność.  130 zobaczył ministra wojny siedzącego przy dużym biurku i przez dwie pierwsze minuty nie zwracającego uwagi na przybysza. Minister wojny opuścił swą łysą głowę z posiwiałymi skroniami między dwie woskowe świece i czytał papiery robiąc uwagi ołówkiem. Kończył czytać nie unosząc głowy, gdy się otworzyły drzwi i rozległy się kroki. – Proszę to wziąć i przekazać – rzekł minister wojny do swego adiutanta podając mu papiery i jeszcze nie zwracając uwagi na kuriera. Książę Andrzej uczuł, że albo ze wszystkich spraw, które zaprzątały ministra wojny, działania armii Kutuzowa najmniej mogły go zainteresować, albo że należało to dać odczuć rosyjskiemu kurierowi. „Ale mnie to jest wszystko jedno” – pomyślał. Minister wojny zsunął pozostałe papiery, wyrównał je i podniósł głowę. Miał rozumną, pełną wyrazu twarz, lecz w tej sekundzie, kiedy zwracał się do księcia Andrzeja, rozumny i stanowczy wyraz jego twarzy zmienił się, najwidoczniej z nawyku i świadomie: na jego twarzy ustalił się uśmiech głupi, udany i nie ukrywający udania, uśmiech człowieka, który przyjmuje wielu petentów – jednego po drugim. – Od generała-feldmarszałka Kutuzowa? – zapytał. – Spodziewam się, że dobre wieści? Było starcie z Mortierem? Zwycięstwo! Czas już! Wziął depeszę, która była do niego adresowana, i jął czytać z wyrazem smutku. – Ach, mój Boże, mój Boże! Schmidt! – rzekł po niemiecku. – Co za nieszczęście, co za nieszczęście! Przebiegłszy oczyma depeszę, położył ją na biurku i spojrzał na księcia Andrzeja rozważając coś widocznie. – Ach, co za nieszczęście! Powiada pan, że zwycięstwo zdecydowane. A przecie Mortier nie został wzięty. (Zastanowił się.) Bardzom rad, żeś pan przywiózł dobre wieści, choć śmierć Schmidta jest wysoką ceną zwycięstwa. Jego cesarska mość na pewno zechce pana widzieć, ale nie teraz. Dziękuję panu, proszę odpocząć. Jutro po przeglądzie bądź pan gotów. Zresztą, dam panu znać. Głupi uśmiech, który znikł podczas rozmowy, znowu się ukazał na obliczu ministra wojny. – Do widzenia, bardzo panu dziękuję. Najjaśniejszy pan z pewnością zechce pana widzieć – powtórzył i pochylił głowę. Kiedy książę Andrzej wyszedł z pałacu, poczuł, że opuszcza go to całe przejęcie i uszczęśliwienie, jakie mu dało zwycięstwo; przekazał je i pozostawił w obojętnych rękach ministra wojny i grzecznego adiutanta. Układ jego myśli zmienił się w jednej chwili: bitwa wydała mu się dawnym, dalekim wspomnieniem.  131 X  W Brnie książę Andrzej zatrzymał się u swego znajomego, dyplomaty rosyjskiego Bilibina. – Ach, drogi książę, nie ma milszego dla mnie gościa – oświadczył Bilibin wychodząc na powitanie księcia Andrzeja. – Franz, rzeczy księcia do mojej sypialni! – zwrócił się do służącego, który szedł za Bołkońskim. – No co, jako zwiastun zwycięstwa? Wspaniale. A ja siedzę chory, jak pan widzi. Książę Andrzej, umyty i przebrany, wszedł do wspaniałego gabinetu dyplomaty i zasiadł do przygotowanego obiadu. Bilibin rozsiadł się spokojnie przy kominku. Wśród tych wspaniałych warunków życia, do których przywykł od dzieciństwa, książę Andrzej doznawał przyjemnego uczucia wypoczynku nie tylko po podróży, ale i po całym pochodzie, podczas którego był pozbawiony wszystkich wygód, czystości i komfortu. Poza tym po przyjęciu doznanym od Austriaków przyjemnie mu było porozmawiać, choć nie po rosyjsku (mówili po francusku), ale z Rosjaninem, który, jak przypuszczał, podzielał ogólnorosyjski wstręt (szczególnie teraz żywo odczuwany) do Austriaków. Bilibin, człowiek lat trzydziestu pięciu, nieżonaty, należał do tego samego towarzystwa co i książę Andrzej. Znali się jeszcze w Petersburgu, ale bliższą znajomość zawarli podczas ostatniego przyjazdu księcia Andrzeja z Kutuzowem do Wiednia. Podobnie jak książę Andrzej był młodym człowiekiem, rokującym, że zajdzie daleko na drodze kariery wojskowej, Bilibin rokował jeszcze większe nadzieje w karierze dyplomatycznej. Człowiek jeszcze młody, ale jako dyplomata już dojrzały, ponieważ rozpoczął służbę mając lat szesnaście, przebywał w Paryżu, Kopenhadze, a teraz w Wiedniu zajmował stanowisko dość znaczne. I kanclerz, i nasz poseł w Wiedniu znali go i cenili. Bilibin nie należał do tych licznych dyplomatów, którzy, aby być bardzo dobrymi dyplomatami – mają obowiązek posiadać tylko negatywne zalety, nie robić pewnych rzeczy i mówić po francusku; był jednym z tych dyplomatów, którzy lubią i potrafią pracować, mimo lenistwa spędzał czasami noce przy biurku. Pracował jednakowo dobrze, niezależnie od tego, na czym polegała istota sprawy. Nie interesowało go pytanie „dlaczego?”, ale pytanie „jak?”. Na czym polegały sprawy dyplomatyczne, było mu wszystko jedno, znajdował duże zadowolenie w tym, by misternie, celnie i wytwornie zredagować okólnik, memorandum czy raport. Ceniono Bilibina nie tylko za zdolności do prac koncepcyjnych, ale i za umiejętność bycia i prowadzenia rozmów w wyższych sferach. Bilibin lubił rozmowę, podobnie jak lubił pracę, ale tylko wtedy, jeśli rozmowa mogła być wytwornie dowcipna. W towarzystwie ciągle wyczekiwał na sposobność, by powiedzieć coś niepospolitego i tylko pod tym warunkiem mieszał się do rozmowy. Bilibin nieustannie przeplatał rozmowę oryginalnie dowcipnymi, wykończonymi zdaniami, które budziły powszechne zainteresowanie. Zdania te powstawały w wewnętrznym laboratorium Bilibina, miały obmyśloną cechę przenośności, po to, by światowe marnoty mogły je swobodnie zapamiętać i obnosić po salonach. Istotnie, les mots de Bilibine se colportaient dans les salons de Vienne229, jak mówiono, i często miały wpływ na tak zwane ważne sprawy. 229  Powiedzenia Bilibina rozchodziły się po salonach wiedeńskich.  132 Chuda, wyczerpana, żółtawa twarz Bilibina cała była pokryta grubymi fałdami, które zawsze się zdawały tak czysto i starannie wymyte, jak końce palców po łaźni. Ruchy tych fałd stanowiły główną grę jego fizjonomii. To fałdowało mu się czoło, a brwi podnosiły się do góry, to znowu brwi opadały w dół, a na policzkach tworzyły się grube fałdy. Głęboko osadzone, nieduże oczy zawsze patrzyły prosto i wesoło. – No, proszę teraz opowiedzieć o pańskich bohaterskich czynach. Jak najskromniej, ani razu nie wspomniawszy o sobie, Bołkoński opowiedział o bitwie i o przyjęciu go przez ministra wojny. – Ils m'ont reçu avec ma nouvelle comme un chien dans un jeu de guilles230– zakończył. Bilibin uśmiechnął się i rozluźnił fałdy skóry. – Cependant, mon cher – rzekł przyglądając się z daleka swemu paznokciowi i marszcząc skórę nad lewym okiem – malgré la haute estime que je professe pour le prawosławne rycerstwo rosyjskie j'avoue que votre victoire n'est pas des plus victorieuses.231 Mówił ciągle po francusku, po rosyjsku zaś wypowiadał te słowa tylko, które chciał podkreślić wzgardliwie. – Jak to? Całą masą zwaliliście się na nieszczęsnego Mortiera, który miał jedną dywizję, i ów Mortier wymyka wam się z rąk? Gdzież tu zwycięstwo? – Przecie, mówiąc poważnie – odpowiedział książę Andrzej – możemy rzec bez chełpliwości, że to trochę lepsze niż Ulm... – Dlaczegoście dla nas nie wzięli choć jednego marszałka? – Dlatego, że nie wszystko tak się układa, jak się zamierza, i nie tak regularnie jak na paradzie. Zamierzaliśmy, jakem już wspomniał, zajść tyły o godzinie siódmej rano, a nie zdążyliśmy nawet na piątą wieczór. – Dlaczegoście nie przyszli o siódmej rano? Powinniście byli przyjść o siódmej rano – uśmiechając się rzekł Bilibin. – Trzeba było przyjść o siódmej rano. – Dlaczego nie przekonali Bonapartego w drodze dyplomatycznej, żeby lepiej opuścił Genuę? – odrzekł książę Andrzej tym samym tonem. – Wiem – przerwał Bilibin. – Pan sobie myśli, że to bardzo łatwo brać marszałków do niewoli, siedząc na sofie przy kominku. To prawda, a jednak czemuście go nie wzięli? Więc proszę się nie dziwić, że nie tylko minister wojny, ale i najjaśniejszy cesarz, i król Franciszek nie bardzo będzie uszczęśliwiony waszym zwycięstwem, a nawet i ja, nieszczęsny sekretarz poselstwa rosyjskiego, nie czuję żadnej szczególnej radości. Spojrzał wprost na księcia Andrzeja i nagle opadły mu z czoła zebrane fałdy skóry. – Teraz na mnie kolej, drogi panie, zapytać „dlaczego”? – rzekł Bołkoński. – Wyznam, że nie rozumiem; może w tym są jakieś dyplomatyczne subtelności ponad mój słaby umysł, ale nie rozumiem: Mack traci całą armię, arcyksiążę Ferdynand i arcyksiążę Karol nie dają żadnego znaku życia i popełniają błąd za błędem, nareszcie jeden tylko Kutuzow odnosi prawdziwe zwycięstwo, niweczy charme 232Francuzów, a minister wojny nie interesuje się nawet szczegółami! – Właśnie dlatego, mój drogi. Voyez-vous, mon cher: hura! za cesarza, za Ruś, za wiarę! Tout ça est bel et bon, ale co nam – to znaczy dworowi austriackiemu – do waszych zwycięstw? Proszę nam tu przywieźć dobrą wieść o zwycięstwie arcyksięcia Karola czy Ferdynanda (un archiduc vaut l’autre, jak panu wiadomo), choćby nad kompanią straży ogniowej Bonapartego – to inna sprawa: wówczas zagrzmimy z dział. Arcyksiążę Karol nic nie robi, arcyksiążę Ferdynand okrywa się wstydem. Wy porzucacie Wiedeń, już go nie bronicie, 230  Przyjęli mnie z tą wiadomością jak psa w kręgielni. Jednak, mój drogi... pomimo całego szacunku dla... uważam, że wasze zwycięstwo nie należy do najbardziej zwycięskich. 232 Urok. 231  133 comme si vous nous disiez233; „Z nami Bóg, a Bóg z wami i z waszą stolicą.” Jedyny generał, któregośmy kochali, to Schmidt: wyprowadziliście go pod kule i oznajmiacie nam o zwycięstwie!... Przyznaj, książę, iż trudno wymyślić bardziej denerwującą wiadomość niż ta, którą przywiozłeś. C'est comme un fait exprès, comme un fait exprès.234Poza tym, niechbyście nawet odnieśli naprawdę wspaniałe zwycięstwo, niechby nawet zwyciężył arcyksiążę Karol, czy to by zmieniło bieg rzeczy? Teraz już za późno, kiedy Wiedeń zajęty przez wojska francuskie. – Jak to Wiedeń zajęty? – Nie tylko zajęty, ale Bonaparte jest w Schönbrunn, a hrabia, nasz kochany hrabia Vrbna, udaje się do niego po rozkazy. Po zmęczeniu i wrażeniach podróży i przyjęcia, a zwłaszcza po obiedzie, Bołkoński czuł, że nie rozumie całego znaczenia słów, które słyszał. – Dziś rano był tutaj hrabia Lichtenfels – ciągnął Bilibin – i pokazywał mi list, w którym była szczegółowo opisana defilada Francuzów w Wiedniu. Le prince Murat et tout le tremblement...235Więc widzisz, książę, że wasze zwycięstwo nie bardzo jest radosne i że nie możesz być przyjęty jak zbawca. – Po prawdzie jest mi wszystko jedno, absolutnie wszystko jedno! – oświadczył książę Andrzej zaczynając rozumieć, że istotnie jego wiadomość o bitwie pod Krems miała niewiele znaczenia wobec takich zdarzeń, jak zajęcie stolicy Austrii. – Jakże to, Wiedeń został wzięty? A most i sławetne tête de pont 236, i książę Auersperg? U nas chodziły słuchy, że książę Auersperg broni Wiednia – rzekł. – Książę Auersperg stoi po tej stronie, po naszej, i broni nas, broni bardzo źle, ale mimo wszystko broni. A Wiedeń jest po tamtej stronie. Nie, most jeszcze nie został wzięty i, mam nadzieję, że nie zostanie wzięty, gdyż jest podminowany i kazano go wysadzić. W przeciwnym razie już dawno byśmy byli w górach czeskich, a wy ze swą armią – wzięci w dwa ognie – spędzilibyście nieprzyjemny kwadrans. – Ale mimo wszystko nie znaczy to, że kampania już jest zakończona – powiedział książę Andrzej. – A ja myślę, że zakończona. I tak samo myślą wielkie szlafmyce tutejsze – ale nie mają odwagi tego powiedzieć. Będzie tak, jakem mówił na początku kampanii, że nie wasza échauffourée de Dürenstein i w ogóle nie proch zdecyduje, ale ci, co go wymyślili – oświadczył Bilibin powtarzając jedno ze swych mots. Zamilkł, skóra na czole mu się wygładziła. – Cała kwestia polega na tym, co nam powie spotkanie berlińskie cesarza Aleksandra z królem pruskim. Jeśli Prusy przystąpią do przymierza, on forcera la main à l'Autriche 237 i będzie wojna. A jeśli nie, to sprawa polega na tym, żeby się umówić, gdzie zostaną ułożone preliminaria nowego Campo Formio.238 – Co za geniusz! – wykrzyknął nagle książę Andrzej zaciskając drobną rękę w pięść i uderzając nią w stół. – I jak temu człowiekowi się wiedzie! – Buonapartemu? – rzekł pytająco Bilibin, zmarszczył czoło dając tym do poznania, że natychmiast powstanie un mot. – Buonapartemu? – powtórzył akcentując specjalnie „u”. – A jednak sądzę, że teraz, kiedy z Schönbrunn dyktuje Austrii prawa, il faut lui faire grâce de l'„u”. Wprowadzam stanowczo innowację, nazywam go Bonaparte tout court 239. 233  Widzi pan, mój drogi... Wszystko to bardzo piękne... jeden arcyksiążę wart jest drugiego... to tak, jakbyście nam powiedzieli... 234 Jak naumyślnie, jak naumyślnie. 235 Książę Murat z całą kompanią... 236 Przyczółek mostowy. 237 Potyczka pod Dürenstein... powiedzeń... Austria zostanie zmuszona. 238 W Campo Formio został zawarty w r. 1797 pokój miedzy Francją i Austrią. W zamian za ustąpienie Lombardii i Niderlandów oraz uznanie Republiki Cis-alpińskiej Franciszek II otrzymywał prowincję Wenecję. W tajnej klauzuli cesarz godził się na podtrzymanie roszczeń francuskich do terytoriów na lewym brzegu Renu. 239 Powiedzenie... trzeba mu darować to „u”... po prostu...  134 – Ale bez żartów – rzekł książę Andrzej – czy naprawdę myśli pan, że kampania jest skończona? – Myślę tak: Austria została wystrychnięta na dudka, do czego nie nawykła. I odwzajemni się. A została wystrychnięta na dudka dlatego, że – po pierwsze – prowincje są zdewastowane (on dit, le prawosławne est terrible pour le pillage), armia rozbita, stolica wzięta, a wszystko to pour les beaux yeux sardyńskiej wysokości240. I dlatego – entre nous, mon cher 241– czuję nosem, że nas oszukują, czuję nosem pertraktacje z Francją i projekty pokoju, pokoju tajnego, zawartego separatystycznie. – To niemożliwe! – rzekł książę Andrzej. – To by było już zbyt wstrętne! – Qui vivra verra 242– oświadczył Bilibin rozluźniając skórę na twarzy na znak, że rozmowa skończona. Kiedy książę Andrzej wszedł do przygotowanego dlań pokoju i w czystej bieliźnie ułożył się na piernatach i wygrzanych pachnących poduszkach – poczuł, że owa bitwa, o której przywiózł wiadomość, była od niego daleko, bardzo daleko. Zajmowało go już przymierze pruskie, zdrada Austrii, nowy triumf Bonapartego, wyjście cesarza, przegląd i jutrzejsza audiencja u Franciszka II. Zamknął oczy, lecz w tej samej chwili zatrzeszczała mu w uszach kanonada, salwy, turkot kół powozu, i oto znowu schodzą z góry wyciągnięci jak nitka muszkieterzy, i Francuzi strzelają, a on czuje, jak serce mu się wzdryga: i znowu jedzie przodem obok Schmidta, a wokół niego świszczą wesoło kule, i odczuwa zwielokrotnioną radość życia, jakiej nigdy, od samego dzieciństwa, nie doznawał. Ocknął się... – Tak, to wszystko było!... – rzekł uśmiechając się do siebie szczęśliwie, dziecięco i zasnął mocnym, młodym snem.  240  Mowa o królu Karolu Emanuelu IV. Powiadają, że... okrutnie grabi... dla pięknych oczu... między nami, mój drogi. 242 Kto dożyje, zobaczy. 241  135 XI  Nazajutrz obudził się późno. Odświeżając wrażenia dnia poprzedniego przypomniał sobie przede wszystkim, że dziś ma zostać przedstawiony cesarzowi Franciszkowi, przypomniał sobie ministra wojny, grzecznego austriackiego fligiel-adiutanta, Bilibina i wczorajszą rozmowę wieczorem. Z okazji audiencji w pałacu ubrał się w pełny mundur galowy, którego już dawno nie wkładał, i świeży, rześki i piękny, z ręką na temblaku wszedł do gabinetu Bilibina. W gabinecie znajdowali się czterej panowie z korpusu dyplomatycznego. Bołkoński znał księcia Hipolita Kuragina, który był sekretarzem poselstwa, z pozostałymi poznał go Bilibin. Panowie bywający u Bilibina, światowi, młodzi, bogaci, weseli ludzie, tworzyli i w Wiedniu, i tutaj oddzielne kółko, o którym Bilibin, będący głową tego kółka, mówił n a s i, les nôtres. Kółko to, składające się niemal wyłącznie z dyplomatów, miało najwidoczniej swe własne wielkoświatowe – nie mające nic wspólnego z wojną i polityką – zainteresowania pewnymi kobietami i kancelaryjną stroną służby. Panowie ci chętnie, jako s w e g o, przyjęli księcia Andrzeja do swego kółka (honor, który robili nielicznym). Z grzeczności i jako wstęp do rozmowy zadali mu kilka pytań o armię i bitwę, a potem rozmowa znowu się rozsypała na luźne, wesołe żarciki oraz ploteczki. – Co najlepsze – mówił jeden z nich opowiadając o niepowodzeniu kolegi-dyplomaty – co najlepsze, że kanclerz powiedział mu otwarcie, iż jego skierowanie do Londynu stanowi awans i żeby tak to rozumiał. Wyobrażacie sobie, jaką miał przy tym minę?... – Ale co najgorsze, panowie, że zdemaskuję przed wami Kuragina: człowieka spotkało nieszczęście, a ten donżuan, ten straszny człowiek wykorzystuje to! Książę Hipolit leżał w fotelu wolterowskim, z nogami na poręczy. Zaśmiał się. – Parlez-moi de ça 243– rzekł. – Ach, donżuanie, ach, żmijo! – odezwały się głosy. – Książę nic nie wie – zwrócił się Bilibin do Bołkońskiego – że wszystkie okropności wyrządzone przez armię francuską (o małom nie powiedział: rosyjską armię) są niczym w porównaniu z tym, co ten człowiek nabroił wśród kobiet. – La femme est la compagne de 1'homme 244– rzekł książę Hipolit i jął patrzeć przez lorgnon na swe wzniesione nogi. Bilibin oraz nasi zaśmiewali się patrząc w oczy Hipolitowi. Książę Andrzej widział, że ów Hipolit, z powodu którego (trzeba się przyznać) był niemal zazdrosny o żonę, w tym towarzystwie grał rolę błazna. – Tak, muszę księcia uraczyć Kuraginem – rzekł Bilibin po cichu do Bołkońskiego. – Jest rozkoszny, kiedy wygłasza sądy o polityce, trzeba widzieć tę godność. Przysiadł się do Hipolita i, zebrawszy fałdy na czole, wszczął z nim rozmowę o polityce. Książę Andrzej i pozostali obstąpili obu. – Le cabinet de Berlin ne peut pas exprimer un sentiment d'alliance – zaczął Hipolit spoglądając znacząco na wszystkich – sans exprimer... comme dans sa dernière note... vous com243 244  Opowiedz mi o tym. Kobieta jest towarzyszką mężczyzny.  136 prenez... vous comprenez... et puis si Sa Majesté l'Empereur ne déroge pas au principe de notre alliance... – Attendez, je n'ai pas fini... – rzekł do księcia Andrzeja chwytając go za rękę. – Je suppose que l'intervention sera plus forte que la non-intervention. Et... – Milczał przez chwilę. – On ne pourra pas imputer à la fin de non-recevoir notre dépêche du 28 novembre. Voilà comment tout cela finira.245 I puścił rękę Bołkońskiego, okazując, że teraz już zupełnie skończył. – Démosthène, je te reconnais au caillou que tu as caché dans ta bouche d'or!246– rzekł Bilibin poruszywszy z ukontentowania czapą włosów na głowie. Wszyscy się zaśmieli. Hipolit śmiał się głośniej niż wszyscy. Widoczne było, że cierpiał, nie mógł złapać tchu, ale i nie mógł pohamować dzikiego śmiechu, który mu rozciągał zawsze nieruchomą twarz. – Bo to, panowie – rzekł Bilibin – Bołkoński jest mym gościem zarówno w domu, jak i tutaj, w Brnie; pragnę go uraczyć, o ile można, wszystkimi uciechami tutejszego życia. W Wiedniu byłoby to łatwe, ale tutaj, dans ce vilain trou morave, to trudniejsza sprawa, więc wszystkich was proszę o pomoc. Il faut lui faire les honneurs de Bruenn.247 Wy weźcie na siebie teatr, ja – towarzystwo, a Hipolit, oczywiście, kobiety. – Należy mu pokazać Amelie, delicje! – rzekł jeden z n a s z y c h całując końce palców. – W ogóle trzeba tego krwiożerczego żołnierza nawrócić na zasady bliższe człowieczeństwu – oświadczył Bilibin. – Bodaj czy skorzystam z waszej gościnności, panowie, właśnie muszę już jechać – odrzekł Bołkoński spoglądając na zegarek. – Dokąd? – Do cesarza. – Ooo! – Więc do widzenia, Bołkoński! – Do widzenia, książę; proszę wcześniej przyjechać na obiad – rozległy się głosy. – Zabieramy się do księcia! – Rozmawiając z cesarzem, staraj się, książę, jak najbardziej chwalić porządek w dostarczaniu prowiantów i podwód – rzekł Bilibin odprowadzając Bołkońskiego do przedpokoju. – Pragnąłbym chwalić, ale nie mogę, z tego, co wiem – odrzekł Bołkoński uśmiechając się. – W ogóle mów, książę, jak najwięcej. Audiencje to jego namiętność, on sam nie lubi mówić i nie umie, jak to, książę, zresztą zobaczysz.  245  Gabinet berliński nie może wyrazić swego zdania o przymierzu... nie wyrażając... jak w swej ostatniej nocie... rozumiecie... rozumiecie zresztą, jeśli jego cesarska mość nie obali podstaw naszego przymierza... Proszę poczekać, jeszcze nie skończyłem... Sądzę, że interwencja będzie silniejsza niż nieinterwencja. I... nie można uważać sprawy za skończoną przez nieprzyjęcie naszej depeszy z 28 listopada. Tym właśnie wszystko się skończy. 246 Demostenesie, poznaję cię po kamyku, któryś ukrył w swych złotych ustach! 247 W tej podłej dziurze morawskiej... Trzeba go podejmować w tym Brnie.  137 XII  Przy ceremonialnym wyjściu cesarz Franciszek tylko badawczo spojrzał na księcia Andrzeja stojącego na wyznaczonym miejscu wśród oficerów i kiwnął mu swą długą głową. Ale po ceremonii wczorajszy fligiel-adiutant powiadomił dwornie Bołkońskiego, że cesarz pragnie mu udzielić audiencji. Cesarz Franciszek przyjął go stojąc na środku pokoju. Księcia Andrzeja zdumiało to, że przed zaczęciem rozmowy cesarz jakby się zmieszał, nie wiedząc, co powiedzieć, i poczerwieniał. – Proszę powiedzieć, kiedy zaczęła się bitwa – zapytał z pośpiechem. Książę Andrzej odpowiedział. Po tym pytaniu nastąpiły inne pytania, równie proste: „Czy Kutuzow jest zdrów? jak dawno Bołkoński wyjechał z Krems?” itp. Cesarz mówił z takim wyrazem, jakby jedyny jego cel polegał na tym, by zadać pewną ilość pytań. Było aż nazbyt oczywiste, że odpowiedzi na te pytania nie mogły go interesować. – O której godzinie zaczęła się bitwa? – zapytał cesarz. – Nie mogę podać waszej cesarskiej mości, o której godzinie zaczęła się bitwa frontalna, ale w Dürenstein, gdziem się znajdował, wojsko zaczęło atak o godzinie szóstej wieczorem – rzekł Bołkoński ożywiając się, sądził bowiem, że w tym wypadku uda mu się przedstawić gotowy już w głowie i prawdziwy obraz tego, co wiedział i widział. Lecz cesarz uśmiechnął się i przerwał mu: – Ile mil? – Skąd i dokąd, najjaśniejszy panie? – Z Dürenstein do Krems. – Trzy i pół mili, najjaśniejszy panie. – Francuzi opuścili lewy brzeg? – Zwiadowcy donieśli, że w nocy ostatni przeprawili się na tratwach. – Czy furażu w Krems jest dosyć? – Furażu nie dostarczono w takiej ilości... Cesarz przerwał mu: – O której został zabity generał Schmidt? – O siódmej, zdaje się. – O siódmej? Bardzo to smutne, bardzo smutne! Cesarz powiedział, że dziękuje, i ukłonił się. Książę Andrzej wyszedł, a natychmiast ze wszystkich stron otoczyli go dworacy. Ze wszystkich stron patrzyły na niego życzliwe oczy i rozlegały się uprzejme słowa. Wczorajszy fligiel-adiutant wyrzucał mu, dlaczego nie zatrzymał się w pałacu, i proponował mu swój dom. Podszedł minister wojny gratulując mu orderu Marii Teresy trzeciego stopnia, którym odznaczył go cesarz. Szambelan cesarzowej zapraszał go do jej cesarskiej mości. Arcyksiężniczka również pragnęła go widzieć. Nie wiedział, komu odpowiadać, i przez kilka sekund zbierał myśli. Poseł rosyjski ujął go pod ramię, odprowadził do okna i zaczął z nim rozmawiać. Wbrew zdaniu Bilibina wieść, którą przywiózł, przyjęto z radością. Postanowiono odprawić nabożeństwo dziękczynne. Kutuzow został odznaczony wielkim krzyżem Marii Teresy i cała armia otrzymała odznaczenia. Bołkońskiego zapraszano na wszystkie strony, więc przez całe rano musiał składać wizyty najwyższym dygnitarzom austriackim. O piątej wieczorem,  138 skończywszy wizyty, książę Andrzej wracał do domu do Bilibina, w myśli układając list do ojca o bitwie i o swej podróży do Brna. Przed gankiem domu, który zajmował Bilibin, stała bryczka załadowana do połowy rzeczami. Franz, służący Bilibina, wyszedł z drzwi, dźwigając z trudem kufer. (Książę Andrzej przed powrotem do Bilibina wstąpił do księgarni, by zaopatrzyć się w książki na czas kampanii, i zasiedział się w sklepie.) – Co to znaczy? – zapytał Bołkoński. – Ach, Erlaucht! – odpowiedział Franz, z trudem ładując kufer na brykę. – Wir ziehen noch weiter. Der Böse-wicht ist schon wieder hinter uns her!248 – Co takiego? Co? – dopytywał się książę Andrzej. Bilibin wyszedł na spotkanie Bołkońskiego. Jego zwykle spokojna twarz była wzburzona. – Non, non, avouez que c'est charmant – mówił – cette histoire du Pont de Thabor (most w Wiedniu). Ils l’ont passé sans coup férir.249 Książę Andrzej nic nie rozumiał. – Skąd książę przybywa, że nie wie tego, o czym już wiedzą wszyscy stangreci w mieście? – Od arcyksiężny. Tam nicem nie słyszał. – I książę nie widział, że wszędzie się pakują? – Nie widziałem... O co chodzi? – spytał niecierpliwie książę Andrzej. – O co chodzi? O to, że Francuzi przeszli przez most, którego broni Auersperg, że most nie został wysadzony, toteż Murat zdąża teraz drogą na Brno i lada dzień już będą tutaj. – Jak to tutaj? Jakże mogli nie wysadzić mostu, skoro był podminowany? – A właśnie o to ja pytam pana! Tego nikt nie wie, nawet sam Bonaparte. Bołkoński wzruszył ramionami. – Ale skoro przeszli przez most, to znaczy, że armia jest zgubiona: zostanie odcięta – rzekł. – Na tym polega cała sztuka – odpowiedział Bilibin. – Proszę posłuchać. Francuzi wkraczają do Wiednia, jakem już księciu mówił. Wszystko bardzo pięknie. Nazajutrz, to znaczy wczoraj, panowie marszałkowie: Murat, Lannes i Belliard, dosiadają koni i jadą na most. (Proszę zauważyć: wszyscy trzej Gaskończycy.) „Panowie – powiada jeden z nich – wiecie, że most Taborski jest podminowany i kontrminowany i że mamy przed sobą groźne tête de pont i piętnaście tysięcy wojska, które ma rozkaz wysadzić most i nas nie przepuścić. Ale nasz cesarz Napoleon będzie rad, jeśli zdobędziemy ten most. Jedźmy we trzech i weźmy ten most.” „Jedźmy” – powiadają inni, jadą i biorą most, przechodzą przez niego i teraz są z całą armią po tej stronie Dunaju i kierują się na nas, na was i na wasze połączenia. – Wolne żarty – rzekł smutno i poważnie książę Andrzej. Wiadomość ta była dla księcia Andrzeja przykra i zarazem przyjemna. Kiedy się dowiedział, że armia rosyjska znajduje się w tak beznadziejnej sytuacji, przyszło mu do głowy, że jemu przeznaczono wyprowadzić armię rosyjską z opałów – oto jest ów Tulon, który go wysunie z szeregów nieznanych oficerów i otworzy mu drogę do sławy!250 Słuchając Bilibina już sobie układał w głowie, że przybywszy do armii, na radzie wojennej wystąpi z projektem, który jedynie ocali armię, i że jemu jednemu zostanie zlecone wykonanie tego planu. – Wolne żarty – powiedział. – Nie żartuję – ciągnął Bilibin – nie ma nic prawdziwszego i smutniejszego. Panowie ci przyjeżdżają na most sami i podnoszą białe chusteczki, zapewniają, że jest rozejm i że oni, marszałkowie, przybywają, by rokować z księciem Auerspergiem. Dyżurny oficer wpuszcza ich na tête de pont. Opowiadają mu moc gaskońskich bzdur: powiadają, że wojna jest zakończona, że cesarz Franciszek wyznaczył spotkanie Bonapartemu, że pragną widzieć się z księciem Auerspergiem itd. Oficer posyła po Auersperga, panowie ci ściskają oficerów, żartują, 248  Ach, wasza dostojność!... Znowu ciągniemy dalej. Łotr znowu następuje nam na pięty! Ależ musi pan przyznać, że ta historia z mostem Taborskim jest wspaniała... Przeszli go bez oporu. 250 Napoleon został mianowany generałem brygady po zdobyciu Tulonu, który był zajęty przez Anglików i przez wojska wierne królowi. Był to początek jego kariery wojskowej. 249  139 siadają na działach, a tymczasem batalion Francuzów, nie zauważony, wchodzi na most, wrzuca do wody worki z materiałami palnymi i zbliża się do tête de pont. Wreszcie zjawia się sam generał-porucznik, nasz drogi książę Auersperg von Mautern. „Drogi nieprzyjacielu! Kwiecie austriackiego rycerstwa, bohaterze wojen tureckich! Koniec nienawiściom, możemy podać sobie ręce... Cesarz Napoleon płonie żądzą poznania księcia Auersperga.” Słowem, panowie ci – nie na próżno Gaskończycy – tak zarzucili Auersperga pięknymi słówkami, że on, olśniony szybkim spoufaleniem się z marszałkami Francji, oślepiony widokiem płaszcza i strusich piór Murata, qu'il n'y voit que due feu et oublie celui qu'il devait faire, faire sur 1'ennemi.251 – (Bilibin, pomimo iż mówił prędko, nie omieszkał spauzować po tym mot, żeby dać czas na ocenienie go.) – Batalion francuski wpada na tête de pont, zagważdża działa i most zostaje zdobyty. Ale najlepsze jest to – ciągnął uspokajając swe podniecenie wspaniałością własnego opowiadania – najlepsze jest to, że sierżant odkomenderowany do armaty, która miała dać sygnał podpalenia min i wysadzenia mostu, że ów sierżant, ujrzawszy, iż wojska francuskie wbiegają na most, chciał już strzelać, lecz Lannes odsunął mu rękę. Sierżant, który najwidoczniej był mądrzejszy od swego generała, zbliża się do Auersperga i powiada: „Książę, pana oszukano, oto Francuzi!” Murat widzi, że przegra sprawę, jeśli da sierżantowi się wygadać. Zwraca się więc do Auersperga z udanym zdziwieniem (prawdziwy Gaskończyk): „Nie poznaję tak sławionej w całym świecie dyscypliny austriackiej – powiada. – Pozwalasz, książę, żołnierzowi tak do siebie mówić!” C'est genial. Le prince d'Auersperg se pique d'honneur et fait mettre le sergent aux arrêts. Non, mais avouez que c'est charmant, toute cette histoire du Pont de Thabor. Ce n'est ni bêtise, ni lâcheté...252 – C'est trahison peut-être253 – rzekł książę Andrzej, żywo wyobrażając sobie szare płaszcze, rany, dym prochowy, odgłosy salw i sławę, która go czeka. – Non plus. Cela met la cour dans de trop mauvais draps – ciągnął dalej Bilibin. – Ce n'est ni trahison, ni lâcheté, ni bêtise; c'est comme à Ulm... – jak gdyby się zamyślił szukając określenia: – C'est... c'est du Mack. Nous sommes mackés254 – zakończył, czując, że powiedział un mot, nowe un mot, takie un mot, które będzie powtarzane. Czoło ściśnięte w fałdy szybko się wygładziło na znak zadowolenia i Bilibin z lekkim uśmiechem jął przyglądać się swym paznokciom. – A książę dokąd? – zapytał nagle, zwracając się do Bołkońskiego, który wstał i skierował się do swego pokoju. – Jadę. – Dokąd? – Do armii. – Przecie książę zamierzał zostać jeszcze dwa dni. – A teraz jadę zaraz. I książę Andrzej, wydawszy rozporządzenie co do wyjazdu, poszedł do swego pokoju. – Kochany książę – rzekł Bilibin wchodząc do niego do pokoju. – Myślałem o panu. Po co tam jechać? I na znak niezbitości tego dowodu wszystkie fałdki uciekły mu z twarzy. Książę Andrzej popatrzył pytająco na swego rozmówcę i nic nie odpowiedział. – Po co tam jechać? Wiem, książę myślisz, że to jego obowiązek – gnać do armii teraz, kiedy jest w niebezpieczeństwie. Rozumiem to, mon cher, c'est de 1'héroisme.255 – Bynajmniej – odrzekł książę Andrzej. 251  ...że widzi tylko ich ogień, a zapomina o własnym, o tym, który powinien był otworzyć na nieprzyjaciela. To genialne. Książę Auersperg obraża się i skazuje sierżanta na areszt. Przyznaj pan, że ta cała historia z mostem jest wspaniała. To nie jest ani głupota, ani tchórzostwo... 253 Może to zdrada. 254 Też nie. To stawia dwór w nader brzydkiej sytuacji... To ani zdrada, ani podłość, ani głupota; to tak jak pod Ulm... to... mackizm. Jesteśmy zmackizowani. 255 Mój drogi, to bohaterstwo. 252  140 – Przecie, książę, jesteś un philosophe256, bądźże nim całkowicie, spojrzyj na rzeczy z drugiej strony i, książę, zobaczysz, że obowiązkiem twoim jest nie narażać się. Proszę to pozostawić tym, którzy do niczego więcej się nie nadają... Nie miałeś, książę, rozkazu, by wracać, i stąd pana nie zwolniono; to znaczy, że możesz zostać i jechać z nami tam, gdzie nas zapędzi nasze nieszczęsne przeznaczenie. Powiadają, że jedziemy do Ołomuńca. A Ołomuniec to bardzo miłe miasto. Pojedziemy sobie razem, spokojnie, moim powozem. – Bilibin, przestańże pan żartować – rzekł Bołkoński. – Mówię to księciu szczerze i z przyjaźni. Proszę się zastanowić. Dokąd i po co jedziesz, książę, teraz, jeśli możesz tu pozostać? Czeka pana jedno z dwojga (zebrał skórę nad lewą skronią): nim dotrzesz do armii, albo pokój będzie zawarty, albo klęska i hańba całej armii Kutuzowa. I Bilibin wygładził skórę, czując, że jego dylemat jest nie do obalenia. – Tego nie mogę rozstrzygnąć – rzekł zimno książę Andrzej i pomyślał: „Jadę po to, by ocalić armię.” – Mon cher, vous êtes un héros257 – rzekł Bilibin.  256 257  Filozofem. Mój drogi, jest pan bohaterem.  141 XIII  Pożegnawszy ministra wojny, Bołkoński tej samej nocy wyjechał do armii, nie wiedząc sam, gdzie ją znajdzie, i obawiając się, by w drodze do Krems nie schwytali go Francuzi. W Brnie cały dwór pakował się i już odsyłano bagaże do Ołomuńca. W pobliżu Etzelsdorf książę Andrzej wjechał na drogę, którą – z wielkim pośpiechem i w wielkim nieładzie – ciągnęła armia rosyjska. Droga tak była zapchana wozami, że nie sposób było jechać. Toteż książę Andrzej wziąwszy konie i Kozaka od kozackiego dowódcy, głodny i zmęczony, wymijając tabory, szukał naczelnego wodza i swego wozu. W drodze dochodziły go jak najbardziej złowrogie wieści o sytuacji, a widok uciekającej w nieładzie armii potwierdzał te wieści. „Cette armée russe que l'or de l’Angleterre a transport’e dex extrémités de l'univers, nous allons lui faire éprouver le même sort (le sort de 1'armêe d'Ulm) 258 – przypomniał sobie słowa rozkazu Bonapartego do armii przed rozpoczęciem kampanii. Słowa te wzbudzały w nim zarówno podziw dla genialnego bohatera, jak uczucie obrażonej dumy i nadzieję sławy. „A jeśli nie pozostanie nic innego, tylko umrzeć? – myślał. – Cóż, skoro tak trzeba! Zrobię to nie gorzej niż inni.” Książę Andrzej z pogardą patrzył na te nie kończące się, a zmieszane oddziały, wozy, parki, artylerię i znowu wozy, wozy i wozy wszelkiego rodzaju usiłujące się prześcignąć i trzema lub czterema rzędami tarasujące błotnistą drogę. Ze wszystkich stron, z przodu i z tyłu, jak daleko sięgał słuch, rozlegał się turkot kół, szczęk nadwozi, bryk i lawet, tętent koni, uderzenia batem, krzyki popędzających, przekleństwa żołnierzy, ordynansów i oficerów. Na skraju drogi widniały bez przerwy to padłe konie, obdarte lub nie obdarte ze skóry, to połamane wozy, przy których siedzieli, czekając na coś, samotni żołnierze, to znowu żołnierze, którzy, opuściwszy oddziały, tłumnie ciągnęli do sąsiednich wsi albo też wlekli stamtąd kury, barany, siano lub worki czymś napełnione. Przy spadkach drogi i wzniesieniach skupienia zagęszczały się, słychać było nieprzerwany pojęk okrzyków. Żołnierze, grzęznąc po kolana w błocie, rękoma podpierali działa i wozy; świstały baty, kopyta się ślizgały, szleje pękały, a piersi zrywały się od krzyku. Między taborami tam i z powrotem jeździli oficerowie, którzy kierowali ruchem. Wśród ogólnego zgiełku ich głosy brzmiały słabo, po ich twarzach było widać, że zwątpili w możliwość położenia kresu temu nieładowi. „Voild le cher 259 rycerstwo prawosławne” – pomyślał Bołkoński przypominając sobie słowa Bilibina. Zbliżył się do taboru chcąc zapytać kogoś z tych ludzi, gdzie znajduje się wódz naczelny. Na wprost niego jechał dziwny ekwipaż zaprzężony w jednego konia, najwidoczniej sklecony domowym żołnierskim sposobem, coś pośredniego między wozem, kabrioletem a bryczką. Powoził żołnierz, a pod skórzaną budą, okryta fartuchem, siedziała kobieta opatulona chustkami. Książę Andrzej podjechał i już zwracał się do żołnierza z zapytaniem, gdy uwagę jego ściągnęły rozpaczliwe krzyki kobiety siedzącej w wehikule. Oficer, kierujący taborem, bił żołnierza, który powoził tym ekwipażem – za to, że chciał przegonić innych, nahajka trafiała 258  Tej rosyjskiej armii, którą złoto angielskie przeniosło tutaj z końca świata, damy zakosztować tego samego losu (losu armii spod Ulm). 259 Oto drogie...  142 na fartuch ekwipażu. Kobieta krzyczała przeraźliwie. Ujrzawszy księcia Andrzeja, wychyliła się spod daszka i, machając chudymi rękoma spod wzorzystej chusty, wołała: – Adiutancie! Panie adiutancie!... Na Boga... proszę mnie bronić... Co to będzie?... Jestem żoną lekarza z siódmego jegrów. Nie przepuszczają, zostaliśmy w tyle, zgubiliśmy swoich... – Zbiję na miazgę, zawracaj! – krzyczał na żołnierza rozwścieczony oficer. – Zawracaj ze swoją lafiryndą. – Panie adiutancie, proszę mnie obronić. Cóż to jest? – wołała doktorowa. – Proszę przepuścić ten pojazd. Czy nie widzi pan, że to kobieta? – rzekł książę Andrzej podjeżdżając do oficera. Oficer spojrzał na niego i, nie odpowiadając, znowu się odwrócił do żołnierza: – Ja ci dam objeżdżanie... Zawracaj! – Mówię panu, proszę przepuścić – znowu powtórzył książę Andrzej zaciskając wargi. – A tyś co za jeden? – zwrócił się nagle do niego oficer z pijacką wściekłością. – Tyś co za jeden? Tyś (specjalnie kładł nacisk na ty) naczelnik czy jak? Ja tu jestem naczelnik, a nie ty. Ty, nazad – powtórzył – bo rozbiję na miazgę. Widać to wyrażenie podobało się oficerowi. – A to ładnie utarł nosa adiutancikowi! – rozległo się z tyłu. Książę Andrzej widział, że oficer ma napad pijackiej, bezpodstawnej wściekłości, kiedy ludzie nie wiedzą, co mówią. Widział, że jego ujęcie się za żoną lekarza w tym wehikule jest w pełni tym, czego się bał najbardziej w świecie, tego, co się nazywa ridicule 260, lecz instynkt mówił mu co innego. Oficer jeszcze nie zdążył dopowiedzieć ostatnich słów, gdy książę Andrzej, z twarzą zeszpeconą wściekłością, podjechał do niego i podniósł nahajkę: – Zechciej pan prze-puś-cić! Oficer machnął ręką i odjechał spiesznie. – Ten cały nieporządek przez nich, przez tych sztabowców – warknął. – Rób pan sobie, co chcesz. Książę Andrzej spiesznie, nie podnosząc oczu, odjechał od żony lekarza, która go nazywała zbawcą, i ze wstrętem przypominając sobie najdrobniejsze szczegóły tej poniżającej sceny, popędził dalej ku tej wsi, gdzie – jak mu powiedziano – znajdował się naczelny wódz. Wjechawszy do wsi zsiadł z konia i wszedł do pierwszego z brzegu domu. Miał zamiar odpocząć choć przez chwilę, coś zjeść i uporządkować wszystkie te ubliżające, dręczące go myśli. „To zgraja hultajska, a nie wojsko” – myślał zbliżając się do okna pierwszego domu, gdy wtem znajomy głos zawołał go po nazwisku. Obejrzał się. Z małego okienka wysuwała się ładna twarz Nieswickiego. Nieswicki, żując coś pulchnymi ustami, machał rękoma i przywoływał go. – Bołkoński, Bołkoński! Czy nie słyszysz? Chodź prędzej! – krzyczał. Książę Andrzej, wszedłszy do domu, zobaczył Nieswickiego i jeszcze drugiego adiutanta przy zakąsce. Z pośpiechem zwrócili się do Bołkońskiego, pytając, czy nie wie czegoś nowego. Na ich tak dobrze znanych mu twarzach książę Andrzej wyczytał lęk i niepokój. Widać to było szczególnie na zwykle roześmianej twarzy Nieswickiego. – Gdzie naczelny wódz? – zapytał Bołkoński. – Tutaj, w tym domu – odpowiedział adiutant. – No, czy to prawda, że będzie pokój i kapitulacja? – dopytywał się Nieswicki. – To ja was o to pytam. Nie wiem nic prócz tego, żem ledwie się tu do was przedostał. – A u nas, bracie, straszne rzeczy! Przyznam, bracie, żem śmiał się z Macka, a nam wypadło jeszcze gorzej – rzekł Nieswicki. – Ale siadaj, zjedz coś. – Teraz książę nie znajdzie ani wozu, ani nic, a Piotr księcia Bóg wie gdzie – rzekł drugi adiutant. – Gdzie kwatera główna? 260  Śmieszność.  143 – Nocujemy w Znaim. – A ja wszystko, co mi potrzebne, przeładowałem na dwa konie – rzekł Nieswicki. – Zrobiono mi bardzo dobre juki. Mogę uciekać choćby przez czeskie góry. Kiepsko, bracie! A tyś chyba chory, że się tak wzdrygasz? – zapytał Nieswicki zauważywszy, że księcia Andrzeja szarpnęło niby od dotknięcia butelki lejdejskiej. – Nie – odpowiedział książę Andrzej. Przypomniał sobie w tej chwili żonę lekarza i oficera taborowego. – Co tu robi naczelny wódz? – zapytał. – Nic nie rozumiem – odpowiedział Nieswicki. – Ja jedno rozumiem, że to wszystko jest ohydne, ohydne, ohydne – rzekł książę Andrzej i poszedł do domu, w którym zatrzymał się wódz naczelny. Książę Andrzej wyminąwszy powóz Kutuzowa, zmęczone konie wierzchowe świty i Kozaków, którzy głośno ze sobą rozmawiali, wszedł do sieni. Kutuzow, jak powiedziano księciu Andrzejowi, znajdował się w chałupie z księciem Bagrationem i Weihrotherem. Weihrother był to generał austriacki, który zastąpił poległego Schmidta. W sieni siedział mały Kozłowski – przykucnął przed pisarzem. Pisarz, zawinąwszy wyłogi munduru, pisał coś spiesznie na odwróconej do góry dnem beczułce. Kozłowski miał twarz zmęczoną – widocznie również nie spał w nocy. Spojrzał na księcia Andrzeja i nawet nie kiwnął mu głową. – Druga linia... Napisałeś – ciągnął dyktując pisarzowi – Kijowski pułk grenadierów, podolski... – Nie nadążam, wasza wielmożność – odpowiedział pisarz bez respektu, gniewnie zerkając na Kozłowskiego. W tym czasie spoza drzwi dobiegał ożywiony, niezadowolony głos Kutuzowa, przerywał mu inny, nieznajomy. Z tonu tych głosów, z obojętności, z jaką Kozłowski spojrzał na niego, z braku respektu zmęczonego pisarza, z tego, że pisarz i Kozłowski siedzieli na podłodze przy beczułce – tak blisko naczelnego wodza, i z tego, że Kozacy przy koniach śmiali się głośno pod oknami domu – z tego wszystkiego książę Andrzej domyślił się, że stało się coś ważnego i niefortunnego. Książę Andrzej natarczywie zwrócił się do Kozłowskiego z pytaniami. – Zaraz, książę – odrzekł Kozłowski. – Dyspozycja dla Bagrationa. – A kapitulacja? – Nie ma: wydano zarządzenia co do bitwy. Książę Andrzej skierował się ku drzwiom, spoza których dochodziły głosy. Lecz w chwili, kiedy chciał otworzyć drzwi, głosy w pokoju umilkły, drzwi otworzyły się i na progu ukazał się Kutuzow ze swym orlim nosem na pulchnej twarzy. Książę Andrzej stał na wprost Kutuzowa, lecz z wyrazu jedynego widzącego oka znać było, że Kutuzow pochłonięty myślami i troską jak gdyby nic nie widział. Patrzył wprost na swego adiutanta i nie poznawał go. – No jak, skończyłeś? – zwrócił się do Kozłowskiego. – W tej sekundzie, wasza ekscelencjo! Bagration – człowiek jeszcze niestary, niewysoki, ze stanowczą, twardą i nieruchomą twarzą o wschodnim typie – wyszedł za naczelnym wodzem. – Mam honor zameldować się – powtórzył książę Andrzej dość głośno i podał kopertę. – A, z Wiednia? Dobrze. Potem, potem! Kutuzow wyszedł z Bagrationem na ganek. – No, żegnaj, książę – rzekł do Bagrationa. – Chrystus z tobą! Błogosławię cię na wielkie dzieło. Twarz Kutuzowa niespodziewanie zmiękła, w oczach ukazały się łzy. Lewą ręką przyciągnął do siebie Bagrationa, a prawą, na której miał pierścień, gestem przyzwyczajenia zrobił nad nim znak krzyża i podstawił mu pulchny policzek, ale zamiast w policzek Bagration pocałował go w szyję.  144 – Chrystus z tobą! – powtórzył Kutuzow i podszedł do powozu. – Siadaj ze mną – rzekł do Bołkońskiego. – Wasza ekscelencjo, chciałbym tu być użyteczny. Proszę mi pozwolić zostać przy oddziale księcia Bagrationa. – Siadaj – rzekł Kutuzow, a zauważywszy, że Bołkoński się ociąga, powiedział: – Mnie samemu potrzeba dobrych oficerów, mnie samemu. Siedli do powozu i kilka minut jechali w milczeniu. – Mam jeszcze wiele przed sobą, wiele – rzekł z wyrazem starczej przenikliwości, jak gdyby rozumiejąc wszystko, co się dzieje w duszy Bołkońskiego. – Jeśli z jego oddziału jutro powróci dziesiąta część, będę Bogu dziękował – dodał Kutuzow jak gdyby do siebie. Książę Andrzej spojrzał na Kutuzowa i mimo woli rzuciły mu się w oczy oddalone o łokieć niecały, czysto wymyte fałdki szramy na skroni Kutuzowa, tam gdzie kula izmailska przeszyła mu głowę, i jego wypłynięte oko. „Tak, on ma prawo mówić tak spokojnie o śmierci tych ludzi!” – pomyślał Bołkoński. – Dlatego właśnie proszę odesłać mnie do tego oddziału – powiedział. Kutuzow nie odpowiedział. Zdawało się, już zapomniał o tym, co powiedział, i siedział zamyślony. Po pięciu minutach Kutuzow, kołysząc się rytmicznie na miękkich resorach powozu, zwrócił się do księcia Andrzeja. Na jego twarzy nie było ani śladu wzruszenia. Z subtelną drwiną rozpytywał księcia Andrzeja o szczegóły jego audiencji u cesarza, o to, jakie wypowiedzi usłyszał na dworze o bitwie pod Krems, o pewne kobiety, wspólne znajome.  145 XIV  l listopada Kutuzow dostał od swego wywiadowcy wiadomość, która dowodzoną przez niego armię postawiła w sytuacji niemal bez wyjścia. Wywiadowca donosił, że ogromne siły Francuzów, przeszedłszy przez wiedeński most, skierowały się na linie komunikacyjne łączące Kutuzowa z wojskami idącymi z Rosji. Gdyby Kutuzow zdecydował się pozostać w Krems, to stupięćdziesięciotysięczna armia Napoleona odcięłaby go od wszystkich jego połączeń, okrążyłaby jego czterdziestotysięczną wyczerpaną armię i generał znalazłby się w położeniu Macka pod Ulm. Gdyby Kutuzow zdecydował się opuścić drogę prowadzącą do wojsk idących z Rosji, to musiałby zejść na bezdroża, w nieznane okolice czeskich gór, broniąc się przed przeważającymi siłami nieprzyjaciela, i rozstać się z wszelką nadzieją na połączenie się z Buxhoevdenem. Gdyby zaś Kutuzow zdecydował się na odwrót drogą z Krems na Ołomuniec w celu połączenia się z wojskami z Rosji, naraziłby się na to, że na tej drodze zostanie wyprzedzony przez Francuzów, którzy przeszli przez most w Wiedniu, i w ten sposób byłby zmuszony przyjąć bitwę w marszu, ze wszystkimi bagażami i taborami, mając sprawę z nieprzyjacielem trzykrotnie liczebniejszym i otaczającym go z dwóch stron. Kutuzow wybrał to ostatnie wyjście. Francuzi, jak donosił wywiadowca, przeszedłszy przez most w Wiedniu, spiesznym marszem szli na Znaim, który leżał na drodze cofającego się Kutuzowa, w odległości przeszło stu wiorst przed nim. Dotrzeć do Znaim wcześniej niż Francuzi znaczyło uzyskać dużą nadzieję na ocalenie armii, pozwolić Francuzom uprzedzić się w Znaim oznaczałoby skazać całą armię na hańbę, podobnie jak pod Ulm, lub na całkowitą zagładę. Droga Francuzów z Wiednia do Znaim była krótsza i lepsza niż droga Rosjan z Krems do Znaim. Tej samej nocy, kiedy otrzymał wiadomość, Kutuzow wysłał czterotysięczną awangardę Bagrationa górami na prawo z drogi kremsko-znaimskiej na drogę wiedeńsko-znaimską. Bagration miał przejść marszem bez odpoczynku, stanąć czołem do Wiednia, a tyłem do Znaim i gdyby się mu udało wyprzedzić Francuzów, miał ich zatrzymywać, ile się da. Kutuzow zaś ze wszystkimi taborami ruszył ku Znaim. Przeszedłszy czterdzieści pięć wiorst z bosymi, głodnymi żołnierzami bezdrożem w górach, w burzliwą noc, straciwszy trzecią część ludzi w maruderach, Bagration wydostał się w Hollabrunn na drogę wiedeńsko-znaimską – o kilka godzin wcześniej niż Francuzi zdążający do Hollabrunn z Wiednia. Kutuzow ze swymi taborami miał iść jeszcze całą dobę, żeby dotrzeć do Znaim, by więc ocalić armię, Bagration musiał z czterema tysiącami głodnych i zmordowanych żołnierzy powstrzymywać przez całą dobę armię nieprzyjacielską, z którą się spotkał w Hollabrunn, co było oczywiście niemożliwe. Lecz dziwny los sprawił, że to, co było niemożliwe, stało się możliwe. Sukces podstępu, który wiedeński most oddał w ręce Francuzów bez walki, zachęcił Murata do próby oszukania również Kutuzowa. Murat, spotkawszy na szosie znaimskiej słaby oddział Bagrationa, myślał, że to jest cała armia Kutuzowa. By zmiażdżyć w sposób niezawodny tę armię, czekał na pozostałe w tyle wojska, na drodze z Wiednia, i w tym celu zaproponował zawieszenie broni na trzy dni z warunkiem, by obie strony nie zmieniały swych pozycji i nie ruszały się z miejsca. Murat zapewniał, że już toczą się rokowania o pokój, i dlatego, by uniknąć niepotrzebnego rozlewu krwi, proponuje  146 zawieszenie broni. Generał austriacki, hrabia Nostitz, stojący na wysuniętych do przodu pozycjach, uwierzył słowom parlamentariusza wysłanego przez Murata i cofnął się odsłaniając oddział Bagrationa. Drugi parlamentariusz pojechał z tą samą wieścią o pertraktacjach pokojowych na linię rosyjską i zaproponował rozejm na trzy dni. Bagration odpowiedział, że nie może ani przyjąć, ani odrzucić rozejmu, a do Kutuzowa wysłał swego adiutanta z doniesieniem o uczynionej mu propozycji. Rozejm stanowił dla Kutuzowa jedyny sposób zyskania na czasie, dania odpoczynku zmęczonemu oddziałowi Bagrationa i przeprowadzenia taborów i bagaży (których ruchy były ukryte przed Francuzami) przez zyskanie choć jednego przemarszu do Znaim. Propozycja rozejmu stwarzała jedyną i niespodziewaną możliwość ocalenia armii. Otrzymawszy tę wiadomość Kutuzow natychmiast wysłał przybocznego generała-adiutanta Wintzingerode do obozu nieprzyjacielskiego. Wintzingerode miał nie tylko przyjąć rozejm, ale zaproponować warunki kapitulacji, a tymczasem Kutuzow posłał swych adiutantów na tyły, by o ile możności przynaglać ruchy taborów całej armii, ciągnących szosą Krems-Znaim. Zmordowany, głodny oddział Bagrationa, sam jeden, osłaniając sobą ruchy taborów i całej armii, miał pozostawać nieruchomo wobec nieprzyjaciela ośmiokrotnie silniejszego. Oczekiwania Kutuzowa sprawdziły się zarówno w tym względzie, że propozycja kapitulacji, do niczego nie obowiązująca, może dać czas na przejście pewnej części taborów, jak i w tym, że pomyłka Murata musi wyjść na jaw bardzo prędko. Gdy tylko Bonaparte, przebywający w Schönbrunn, o dwadzieścia pięć wiorst od Hollabrunn, otrzymał wiadomość od Murata oraz projekt rozejmu i kapitulacji, dostrzegł podstęp i napisał do Murata następujący list:  Au prince Murat, Schönbrunn, 25 Brumaire en 1805 à huit heures du matin.261 Il m'est impossible de trouver des termes pour vous exprimer mon mécontentement. Vous ne commandez que mon avant-garde et vous n'avez pas le droit de faire d'armistice sans mon ordre. Vous me faites perdre le fruit d'une campagne. Rompez 1'armistice sur-le-champ et marchez à 1'ennemi. Vous lui ferez déclarer, que général qui a signé cette capitulation, n'avait pas le droit de le faire, qu'il n'y a que 1'Empereur de Russie qui ait ce droit. Toutes les fois cependant que 1'Empereur de Russie ratifierait la dite convention, je la ratifierai; mais ce n'est qu'une ruse. Marchez, détruisez 1'armée russe... vous êtes en position de prendre son bagage et son artilerie. L'aide-de-camp de 1'Empereur de Russie est un... Les officiers ne sont rien quand ils n'ont pas de pouvoirs: celui-ci n'en avait point... Les Autrichiens se sont laissés jouer pour le passage du pont de Vienne, vous vous laissez jouer par un ai-de-de-camp de 1'Empereur. Napoléon Z tym groźnym pismem adiutant Napoleona gnał co koń wyskoczy do Murata. Bonaparte, nie dowierzając swym generałom, posuwał się wraz z całą gwardią ku polu bitwy, gdyż bał się wypuścić gotową ofiarę; a tymczasem czterotysięczny oddział Bagrationa wesoło rozpalał ogniska, suszył się, ogrzewał, warzył kaszę – pierwszy raz po trzech dniach – i nikt z oddziału nie wiedział i nie myślał o tym, co go czeka. 261  Do księcia Murata, Schönbrunn, 25 Brumaire'a 1805 r., 8 rano. Nie mogę znaleźć słów, by wyrazić Panu me niezadowolenie. Dowodzi Pan tylko moją awangardą i nie ma prawa zawierać rozejmu bez mojego rozkazu. Przez Pana tracę owoc całej kampanii. Proszę natychmiast zerwać rozejm i ruszyć na nieprzyjaciela. Oznajmi mu Pan, że generał, który podpisał tę kapitulację, nie miał do tego prawa, i nikt go nie ma, wyjąwszy cesarza rosyjskiego. Zresztą, jeśli cesarz rosyjski zgodzi się na wspomnianą umowę, ja również się zgodzę, ale to jest tylko podstęp. Idź naprzód, zniszcz armię rosyjską. Ma Pan możność wzięcia jej taborów i artylerii. Generał-adiutant cesarza rosyjskiego to... Oficerowie nic nie znaczą, jeśli nie mają pełnomocnictwa; on również go nie miał... Austriacy dali się oszukać przy przejściu przez most w Wiedniu, a Pan pozwalasz się oszukać generałowi-adiutantowi cesarza.  147 XV  O czwartej po południu książę Andrzej, przeparłszy u Kutuzowa swą prośbę, przybył do Grund i zameldował się u Bagrationa. Adiutant Bonapartego jeszcze nie przyjechał do oddziału Murata i bitwa jeszcze się nie zaczęła. W oddziale Bagrationa nic nie wiedziano o sytuacji ogólnej, mówiono o pokoju, ale nie wierzono w jego możliwość. Mówiono o bitwie i również nie wierzono w bliskość bitwy. Bagration, znając Bołkońskiego jako ulubionego i zaufanego adiutanta, przyjął go z owym szczególnym wyróżnieniem i łaskawością dowódcy, wyjaśnił, że prawdopodobnie zaraz albo nazajutrz odbędzie się bitwa, i zostawił mu całkowitą swobodę – może, jeśli zechce, przebywać podczas bitwy przy Bagrationie bądź w ariergardzie pilnować porządku przy cofaniu się, „co również będzie bardzo ważne”. – Zresztą dziś prawdopodobnie do starcia nie dojdzie – rzekł Bagration, jak gdyby uspokajając księcia Andrzeja. „Jeśli to jeden ze zwykłych fircyków sztabowych, których się przysyła po to, by dostali krzyżyk, to i w ariergardzie otrzyma odznaczenie, a jeśli chce być ze mną, niech tam... przyda się, jeśli dzielny oficer” – pomyślał Bagration. Książę Andrzej nic nie odpowiedziawszy poprosił o pozwolenie objechania pozycji i zapoznania się z rozlokowaniem wojsk, by w wypadku otrzymania rozkazu wiedział, dokąd ma jechać. Dyżurny oficer oddziału, piękny mężczyzna, w eleganckim mundurze, z brylantowym pierścieniem na wskazującym palcu, źle, lecz ochoczo mówiący po francusku, ofiarował się oprowadzić księcia Andrzeja. Wszędzie widać było oficerów, zmokniętych, ze smutnymi twarzami, którzy jakby czegoś szukali, i żołnierzy znoszących ze wsi drzwi, ławy i płoty. – Widzi książę – nie możemy się od nich uchronić – rzekł oficer sztabowy pokazując na tych ludzi. – Dowódcy tak ich rozpuścili. A choćby tu – wskazał na rozpięty namiot markietana – zbiją się w kupę i siedzą. Dziś rano wypędziłem wszystkich; proszę spojrzeć: znowu pełno. Trzeba podjechać, książę, i nastraszyć ich. To tylko chwila. – Wstąpmy, wezmę od niego sera i bułkę – rzekł książę Andrzej, który jeszcze nie zdążył nic zjeść. – Czemu książę nic nie powiedział? Zaprosiłbym na obozowy posiłek. Zsiedli z koni i weszli do namiotu markietana. Kilku oficerów, o zaczerwienionych i znużonych twarzach, siedziało przy stołach pijąc i jedząc. – Do czego to podobne, panowie! – rzekł oficer sztabowy tonem wymówki, jak człowiek, który już kilka razy powtarzał jedno i to samo. – Przecie nie wolno się tak oddalać. Książę nakazał, żeby tu nikogo nie było. A na przykład pan, panie sztabskapitanie – zwrócił się do małego, brudnego, chudego oficera artylerii, który bez butów (dal je markietanowi do wysuszenia), tylko w skarpetach stał przed przybyłymi uśmiechając się niezbyt naturalnie. – No i jak panu nie wstyd, kapitanie Tuszyn? – ciągnął oficer sztabowy. – Zdaje się, że pan, jako artylerzysta, powinieneś dawać przykład, a jesteś bez butów. Zatrąbią na alarm, i ślicznie pan będzie wyglądał, bez butów. (Oficer sztabowy uśmiechnął się.) Panowie, proszę udać się na swoje miejsca, wszyscy, wszyscy! – dodał tonem zwierzchnika.  148 Książę Andrzej uśmiechnął się mimo woli, spojrzawszy na sztabskapitana Tuszyna. Tuszyn, milcząc i uśmiechając się, przestępował boso z nogi na nogę, dużymi, rozumnymi, poczciwymi oczyma spoglądał pytająco to na księcia Andrzeja, to na oficera sztabowego. – Żołnierze powiadają: na bosaka poręczniej – rzekł kapitan Tuszyn uśmiechając się bojaźliwie. Widocznie ze swej niezręcznej sytuacji chciał wyjść przybierając żartobliwy ton. Ale nim dokończył, poczuł, że żart nie został przyjęty i nie udał się. Zmieszał się. – Proszę się zabierać – rzekł oficer sztabowy usiłując zachować powagę. Książę Andrzej raz jeszcze spojrzał na drobną postać artylerzysty. Było w niej coś osobliwego, wyglądała całkiem nie po wojskowemu, nieco komicznie, ale nadzwyczaj pociągająco. Oficer sztabowy i książę Andrzej dosiedli koni i pojechali dalej. Przejechawszy wieś, ciągle to wymijali, to spotykali idących żołnierzy oraz oficerów różnych broni. Z lewej strony ujrzeli wznoszone umocnienia, czerwieniejące świeżą, dopiero co wykopaną gliną. Na tych umocnieniach roiło się, niby białe mrówki, kilka batalionów żołnierzy – tylko w koszulach, pomimo zimnego wiatru, spoza wału nie wiadomo kto wyrzucał ciągle łopaty czerwonej gliny. Zbliżali się do umocnień, obejrzeli je i pojechali dalej. Tuż za wałem natknęli się na kilkudziesięciu żołnierzy, którzy nieustannie się zmieniając zbiegali z wału. Musieli zatkać nosy i ruszyć kłusem, by wyjechać z tej zatrutej atmosfery. – Voila 1'agrement des camps, monsieur le prince262 – rzekł dyżurny oficer sztabowy. Wjechali na przeciwległą górę. Z tej góry już widać było Francuzów. Książę Andrzej przystanął i zaczął się rozglądać. – Tam stoi nasza bateria – rzekł oficer sztabowy wskazując na najwyższy punkt, baterię tego właśnie dziwaka, co siedział bez butów. – Stamtąd wszystko widać: jedźmy, książę. – Pięknie dziękuję, teraz już sam pojadę – odrzekł książę Andrzej pragnąc się uwolnić od oficera sztabowego. – Niech pan będzie spokojny. Oficer sztabowy został i książę Andrzej pojechał sam. Im dalej posuwał się naprzód, im bliżej nieprzyjaciela, tym porządniej i weselej zaczynało wyglądać wojsko. Największy nieład i przygnębienie panowały w taborze pod Znaim, który książę Andrzej mijał rankiem, a który się znajdował o dziesięć wiorst od Francuzów. W Grund również się czuło niejaką trwogę i strach przed czymś. Im bliżej jednak książę Andrzej podjeżdżał do linii Francuzów, tym pewniej siebie wyglądały nasze wojska. Żołnierze, sformowani w szereg, stali w płaszczach, a feldfebel i dowódca roty odliczali ludzi stukając palcem w pierś ostatniego żołnierza drużyny i każąc mu podnieść rękę, żołnierze, rozsypani na całej przestrzeni, ściągali drewno, chrust i budowali szałasiki; śmiali się przy tym wesoło i gawędzili; przy ogniskach siedzieli ubrani lub nadzy, suszyli koszule, onuce albo reperowali buty i płaszcze, tłoczyli się przy kotłach i kucharzach. W jednej rocie obiad już był gotów i żołnierze chciwie patrzyli na dymiące kotły i czekali na próbę posiłku, prowiantowy podawał w drewnianej misce próbną porcję oficerowi, siedzącemu na pieńku naprzeciwko swojego szałasu. W innej szczęśliwej kompanii – bo nie wszystkie miały wódkę – żołnierze tłoczyli się wokół dziobatego, barczystego feldfebla, który nachylając antałek nalewał do podstawianych kolejno pokrywek od manierek. Żołnierze z nabożeństwem podnosili do ust manierki, przechylali je, płukali usta i ocierali wargi rękawami płaszczy i z poweselałymi twarzami odchodzili. Wszyscy mieli twarze tak spokojne, jakby wszystko to działo się nie w obliczu nieprzyjaciela, nie przed bitwą, w której miała paść na miejscu przynajmniej połowa oddziału, lecz jak gdyby gdzieś w ojczyźnie, w oczekiwaniu spokojnego postoju. Książę Andrzej, minąwszy pułk jegrów i znalazłszy się w szeregach kijowskich grenadierów, ludzi o zuchowatym wyglądzie, zajętych tymi samymi pokojowymi sprawami, niedaleko od wyróżniającego się wśród innych wysokością szałasu dowódcy pułku natknął się na stojący w szyku pluton grenadierów, przed którym leżał obnażony człowiek. Dwaj żołnierze trzy262  Oto przyjemności obozowe, książę.  149 mali go, a dwaj inni machali giętkimi prętami i miarowo uderzali w obnażony grzbiet. Karany krzyczał nienaturalnie. Otyły major chodził przed frontem i, nie zwracając uwagi na krzyk, mówił bez przerwy: – Hańba, żeby żołnierz kradł, żołnierz winien być uczciwy, szlachetny i mężny, a jeśli okradł kolegę, to nie jest uczciwy: to łajdak. Jeszcze, jeszcze! I wciąż słychać było giętkie ciosy i rozpaczliwy, ale sztuczny krzyk. – Jeszcze, jeszcze – powtarzał major. Młody oficer z wyrazem zdumienia i cierpienia na twarzy odsunął się od karanego, spoglądając pytająco na przejeżdżającego adiutanta. Książę Andrzej wjechawszy na przednią linię ruszył wzdłuż frontu. Linie, nasza i nieprzyjacielska, na lewym i na prawym skrzydle stały daleko od siebie, ale w samym środku, w tym miejscu, gdzie rankiem przejeżdżali parlamentariusze, tyraliery zeszły się tak blisko, iż żołnierze mogli się widzieć twarzą w twarz i rozmawiać ze sobą. Oprócz żołnierzy, tworzących tyralierę w tym miejscu, po obu stronach stało mnóstwo ciekawych, którzy ze śmiechem przyglądali się dziwnym i obcym dla nich nieprzyjaciołom. Od wczesnego ranka, pomimo zakazu zbliżania się do przednich pozycji, dowódcy nie mogli się opędzić od ciekawych. Żołnierze, którzy stali w linii, jak ludzie pokazujący coś osobliwego, już nie patrzyli na Francuzów, lecz robili uwagi o przychodzących, nudząc się w oczekiwaniu na zmianę. Książę Andrzej zatrzymał się, by popatrzeć na Francuzów. – Patrz no, patrz – mówił jeden z żołnierzy do kolegi i pokazywał rosyjskiego żołnierza, muszkietera, który wraz z oficerem zbliżył się do tyraliery i prędko, gwałtownie rozmawiał z francuskim grenadierem. – Widzisz, jak to gładko szwargocze! Aże Chrancuz nie może za nim nadążyć. Ano, Sidorow! – Poczekaj, posłuchaj. Widzicie, jak sprawnie! – odpowiedział Sidorow, który uchodził za mistrza francuszczyzny. Żołnierzem, którego wskazywali śmiejący się, był Dołochow. Książę Andrzej poznał go i przysłuchiwał się jego rozmowie. Dołochow wraz ze swym dowódcą roty przyszedł do tyraliery z lewego skrzydła, gdzie stał jego pułk. – Ano, jeszcze, jeszcze! – podniecał go dowódca roty pochylając się do przodu i starając się nie uronić ani jednego niezrozumiałego słówka. – No, proszę. Co ten tam? Dołochow nie odpowiedział kapitanowi, był zaprzątnięty gorącym sporem z francuskim grenadierem. Rozmawiali, tak jak wypadało, o kampanii. Francuz, który mylił Austriaków z Rosjanami, dowodził, że Rosjanie poddali się i uciekali od samego Ulm, Dołochow zaś dowodził, iż Rosjanie nie poddawali się, ale bili Francuzów. – Każą was stąd przepędzić, to i przepędzimy – mówił Dołochow. – Jeno się starajcie, żeby was nie wzięto razem z wszystkimi waszymi Kozakami – rzekł grenadier francuski. Widzowie i słuchacze-Francuzi roześmiali się. – Każemy wam jeszcze zatańczyć, jakeście za Suworowa tańczyli (on vous fera danser) – oświadczył Dołochow. – Qu'est-ce qu'il chante?263– rzekł jeden z Francuzów. – De 1'histoire ancienne – rzekł inny, domyślając się, że mowa o poprzednich wojnach. – L'Empereur va lui faire voir à votre Souvara, comme aux autres...264 – Bonaparte... – zaczął już Dołochow, ale Francuz mu przerwał. – Nie ma Bonapartego. Jest cesarz! Sacré nom...265 – krzyknął gniewnie. – A niech go diabli, tego waszego cesarza! I Dołochow, zakląwszy po rosyjsku, ordynarnie, z żołnierska, zarzucił karabin i odszedł. – Chodźmy, Iwanie Łukiczu – powiedział do kapitana. 263  Co on tam śpiewa? Coś z historii starożytnej... Cesarz pokaże waszemu Suwarze tak jak innym... 265 Psiakrew... 264  150 – Tak, to tak po chrancusku – zagadali szeregowi w tyralierze. – Teraz ty, Sidorow! Sidorow mrugnął, zwrócił się do Francuzów i jął prędko, prędko terkotać niezrozumiale słowa: – Kari, mala, tafa, safi, muter, kaska – trzepał usiłując nadać swemu głosowi wymowną intonację. – Ho, ho, ho! Cha, cha, cha! Uch! Uch! – rozległ się między żołnierzami grzmot tak zdrowego i wesołego śmiechu, że mimo woli udzielił się i Francuzom, zdawało się, że po tym należało rozładować karabiny, wysadzić amunicję i czym prędzej rozejść się do domów. Lecz karabiny pozostały nabite, strzelnice w domach i umocnieniach spoglądały równie groźnie, jak przedtem, odprzodkowane działa pozostały zwrócone przeciwko sobie.  151 XVI  Książę Andrzej, objechawszy całą linię wojsk od prawego skrzydła do lewego, podążył do tej baterii, z której – wedle słów oficera sztabowego – widać było całe pole. Tutaj zsiadł z konia i zatrzymał się przy ostatnim z czterech odprzodkowanych dział. Przed działami chodził pełniący wartę artylerzysta; wyprężył się był przed oficerem, lecz na dany znak rozpoczął znowu miarową, nudną wędrówkę. Za działami stały przodki, jeszcze dalej konowiąz, a za nimi paliły się ogniska artylerzystów. Na lewo, niedaleko od ostatniego działa, znajdował się świeżo spleciony szałasik, z którego dolatywały ożywione głosy oficerów. Istotnie, z baterii odsłaniał się widok niemal na wszystkie pozycje wojsk rosyjskich i na większą część pozycji nieprzyjacielskich. Na wprost baterii, na widnokręgu przeciwległego wzgórza, widniała wieś Schöngraben, bardziej na lewo i na prawo można było w trzech miejscach rozróżnić wśród dymu ognisk masy wojsk francuskich, których główna część znajdowała się widocznie w samej wsi i za górą. Bardziej na lewo od wsi, w dymie, rozróżniało się coś jak gdyby baterię, ale gołym okiem nie można było dobrze rozpoznać. Nasze prawe skrzydło rozpościerało się na dość stromym wzniesieniu, które dominowało nad pozycją Francuzów. Mieściła się tu nasza piechota, a na samym skraju widać było dragonów. W centrum, gdzie znajdowała się właśnie bateria Tuszyna, z której książę Andrzej rozpatrywał pozycję, było bardzo strome podejście do strumienia, oddzielającego nas od Schöngraben. Na lewo wojska nasze opierały się o las, dymiły tam ogniska naszej piechoty, która rąbała drzewa. Linia Francuzów była szersza niż nasza i było rzeczą widoczną, że Francuzi łatwo nas mogą obejść z obydwóch stron. Z tyłu za naszą pozycją znajdował się stromy i głęboki jar, który by utrudniał odwrót artylerii i konnicy. Książę Andrzej wsparł łokcie na dziale, wyjął notes i nakreślił dla siebie plan sytuacyjny wojsk. W dwóch miejscach zrobił ołówkiem uwagi, mając zamiar zakomunikować je Bagrationowi. Przewidywał, po pierwsze, skupienie w centrum wszystkiej artylerii, po drugie zaś, przesunięcie kawalerii do tyłu, na przeciwną stronę jaru. Książę Andrzej, znajdując się ciągle przy naczelnym wodzu, śledząc ruchy wojsk i ogólne zarządzenia oraz studiując nieustannie historyczne opisy bitew, i teraz mimo woli tylko w ogólnych zarysach wyobrażał sobie bieg działań w mającej nastąpić bitwie. Wyobrażał sobie jedynie tego rodzaju poważne przypadki: „Jeśli nieprzyjaciel skieruje atak na prawe skrzydło – mówił sobie – pułki grenadierów kijowskich i jegrów podolskich będą musiały utrzymywać swą pozycję dopóty, dopóki nie zbliżą się do nich rezerwy z centrum. W takim razie dragoni mogą uderzyć na skrzydło i rozbić ich. W razie zaś ataku na centrum ustawiamy na tym wzniesieniu centralną baterię, pod jej osłoną ściągamy lewe skrzydło i cofamy się do jaru eszelonami” – rozważał książę Andrzej. Przez cały czas, kiedy stał przy dziale, słyszał, jak to często bywa, głosy oficerów rozmawiających w szałasie, ale nie rozumiał ani słowa z tego, co mówili. Nagle głosy z szałasu zaskoczyły go taką poufnością tonu, że mimo woli zaczął się przysłuchiwać. – Nie, kochasiu – mówił przyjemny i jakby księciu Andrzejowi znany głos. – Powiadam, że gdyby można było wiedzieć, co będzie po śmierci, to i śmierci nikt z nas nie bałby się. Tak, tak, kochasiu. Przerwał mu inny głos, młodszy:  152 – Boisz się czy nie boisz, wszystko jedno, i tak cię nie minie, – A przecie się boisz! Ech, wy, uczeni ludzie – odezwał się trzeci dziarski głos przerywając obydwóm. – Wy, artylerzyści, dlatego właśnie jesteście uczeni, że wszystko możecie ze sobą wozić – i wódeczkę, i przekąskę. I posiadacz dziarskiego głosu, widocznie oficer piechoty, roześmiał się. – A przecie się boisz – ciągnął pierwszy, znajomy głos. – Boisz się właśnie niewiadomego. Cokolwiek byś mówił, że dusza pójdzie do nieba... przecie wiemy, że nieba nie ma, jeno sama atmosfera. Dziarski głos znowu przerwał artylerzyście: – Tuszyn, poczęstujże mnie pan swym zieleniakiem – powiedział. „A, to ten kapitan, który bez butów siedział u markietana” – pomyślał książę Andrzej, z zadowoleniem poznając miły, filozofujący głos. – Można i zieleniaczka... – rzekł Tuszyn – a przecie gdyby tak życie przyszło pojąć... – i nie dokończył. W tej chwili w powietrzu rozległ się świst coraz bliżej, coraz prędzej i głośniej, głośniej i prędzej – i pocisk, jakby nie dopowiedziawszy wszystkiego, co należało powiedzieć, z nadludzką siłą trzepnął opodal szałasu rozpryskując ziemię. Ziemia jak gdyby jęknęła od strasznego uderzenia. W tym samym mgnieniu pierwszy wyskoczył z szałasu mały Tuszyn z fajeczką w kącie ust; jego poczciwa,rozumna twarz nieco przybladła. Za nim wyszedł posiadacz dziarskiego głosu, chwacki oficer piechoty,i zapinając się w biegu popędził do swej roty.  153 XVII  Książę Andrzej zatrzymał konia przy baterii, patrząc na dym działa, z którego wyleciał pocisk. Oczy rozbiegły mu się po obszernej przestrzeni. Widział tylko, że przedtem nieruchome masy Francuzów zakołysały się i że na lewo istotnie była bateria. Jeszcze się nad nią nie rozszedł dymek. Górą pocwałowali dwaj jeźdźcy francuscy, prawdopodobnie adiutanci. Pod górą widniała wyraźnie nieduża kolumna nieprzyjacielska, posuwająca się prawdopodobnie w celu wzmocnienia przedniej linii. Jeszcze nie rozpłynął się dym pierwszego wystrzału, a już ukazał się drugi dymek i wystrzał. Bitwa zaczęła się. Książę Andrzej zawrócił konia i pocwałował z powrotem do Grund, by odszukać księcia Bagrationa. Słyszał za sobą kanonadę, która stawała się coraz częstsza i głośniejsza. Nasi zaczęli widocznie odpowiadać. W dole, w tym miejscu, którędy przejeżdżali parlamentariusze, słychać było strzały karabinowe. Lemarrois z groźnym listem Bonapartego dopiero co przygalopował do Murata i zawstydzony Murat, pragnąc naprawić swój błąd, natychmiast rzucił swe wojska w centrum i na okrążenie obu skrzydeł; miał nadzieję, że do wieczora i do przybycia cesarza zdusi nędzny oddział, który miał przed sobą. „Zaczęło się! Więc tak! – myślał książę Andrzej. Czuł, jak krew coraz szybciej uderza mu do głowy. – Lecz gdzie, w jaki sposób objawi się mój Tulon?” – myślał. Kiedy przejeżdżał między rotami, które przed kwadransem jadły kaszę i piły wódkę, wszędzie widział te same szybkie ruchy żołnierzy ustawiających się w szeregi i biorących karabiny z kozłów. Na wszystkich twarzach poznawał to samo uczucie ożywienia, jakie miał w sercu. „Zaczęło się! Więc tak! Strasznie, ale i wesoło!” – mówiła twarz każdego żołnierza i oficera. Zanim jeszcze dojechał do budujących się umocnień, w wieczornym świetle pochmurnego dnia jesiennego ujrzał jadących naprzeciw jeźdźców. Jadący na przedzie na siwym koniu był w burce i w barankowej czapce. Był to książę Bagration. Książę Andrzej, zatrzymawszy się, czekał na niego. Książę Bagration ściągnął konia i poznawszy księcia Andrzeja kiwnął mu głową. Ciągle patrzył przed siebie, gdy książę Andrzej opowiadał mu, co widział. Nawet i na twarzy Bagrationa – stanowczej, ciemnej, z oczami na pół przymkniętymi, zamglonymi, jak gdyby z niewyspania – był ten sam wyraz: „Zaczęło się! Więc tak!” Książę Andrzej przyglądał się tej nieruchomej twarzy z niespokojną ciekawością; pragnął wiedzieć, czy myśli i czuje ów człowiek, i co w tej chwili czuje. „Czy poza tą nieruchomą twarzą jest cośkolwiek?” – zadawał sobie pytanie książę Andrzej patrząc na generała. Książę Bagration pochylił głowę na znak zgody z tym, co mówił książę Andrzej, i rzeki „Dobrze” z takim wyrazem twarzy, jakby wszystko, co się działo i co mu oznajmiono, było właśnie tym, co już przewidywał. Książę Andrzej mówił prędko, zadyszany po szybkiej jeździe. Książę Bagration wymawiał słowa swym wschodnim akcentem osobliwie wolno, jakby w ten sposób sugerował, że nie ma po co się spieszyć. Przecie puścił konia kłusem w kierunku baterii Tuszyna. Książę Andrzej wraz ze świtą pojechał za nim. Za księciem Bagrationem jechali oficer ze świty cesarskiej, osobisty adiutant księcia, Żerkow, oficer ordynansowy, dyżurny oficer sztabowy na ładnym kurtyzowanym koniu i urzędnik cywilny, audytor, który z ciekawości wprosił się do udziału w bitwie. Audytor, otyły mężczyzna, z pełną twarzą, rozglądał się wokół z  154 naiwnym uśmiechem radości, trzęsąc się na swym koniu, dziwnie wyglądał w kamlotowym płaszczu, na taborowym siodle, wśród huzarów. Kozaków i adiutantów. – Zachciało mu się zobaczyć bitwę – powiedział Żerkow do Bołkońskiego wskazując na audytora. – Ale już go w dołku ćmi. – Ale co też pan mówi! – rzekł audytor, promieniejąc uśmiechem naiwnym a zarazem przebiegłym, jakby mu to pochlebiało, że stanowi przedmiot żartów Żerkowa, i jakby rozmyślnie starał się wydać głupszym, niż był w istocie. – Très drôle, mon monsieur prince266– odezwał się dyżurny oficer sztabowy. (Przypomniał sobie, że tytuł książę mówi się po francusku jakoś osobliwie, ale żadną miarą nie mógł sobie z tym poradzić.) W tym czasie wszyscy już się zbliżali do baterii Tuszyna. Przed nimi upadł pocisk. – Co to upadło? – zapytał audytor uśmiechając się naiwnie. – Placuszki francuskie – odpowiedział Żerkow. – To znaczy, że tym biją? – zapytał audytor. – Co za dziwo. Zdawał się rozpływać z zadowolenia. Zaledwie skończył mówić, a tu znowu rozległ się znienacka straszny świst, nagle przerwany uderzeniem w coś rzadkiego, i sz-sz-sz-szlap – Kozak jadący za audytorem, nieco z prawej strony, runął na ziemię wraz z koniem. Żerkow i dyżurny oficer sztabowy pochylili się w siodłach i zawrócili konie. Audytor zatrzymał się naprzeciwko Kozaka i przyglądał mu się z uważną ciekawością. Kozak był martwy, koń jeszcze dyszał. Książę Bagration obejrzał się, mrużąc oczy, a kiedy dostrzegł przyczynę zamieszania, odwrócił się obojętnie, jakby chciał powiedzieć: „Nie warto się zajmować głupstwami!” Zatrzymał konia i ruchem dobrego jeźdźca przegiął się nieco i poprawił szpadę, która się zaczepiła o burkę. Szpada była staroświecka, nie taka, jak noszono obecnie. Książę Andrzej przypomniał sobie opowiadanie, jak we Włoszech Suworow podarował Bagrationowi swą szpadę, i w tej chwili było mu osobliwie miłe to wspomnienie. Pojechali do tej samej baterii, przy której stał Bołkoński, gdy przyglądał się polu bitwy. – Czyja rota? – zapytał książę Bagration ogniomistrza stojącego przy jaszczach. Pytał: „Czyja rota?”, a w istocie zapytywał: „Czy przypadkiem już was nie oblatuje strach?” – I ogniomistrz zrozumiał to. – Kapitana Tuszyna, wasza ekscelencjo – krzyknął wesołym głosem rudy, piegowaty ogniomistrz stając na baczność. – Tak, tak – rzekł Bagration i widocznie coś sobie miarkując przejechał obok przodków do ostatniego działa. W chwili gdy podjeżdżał, z działa tego zadzwonił wystrzał ogłuszając i jego, i świtę, w dymie, który nagle otoczył działo, widać było artylerzystów, jak chwycili działo w pośpiechu, wytężając się, i przetoczyli je na dawne miejsce. Żołnierz numer pierwszy, z wyciorem, barczysty, olbrzymi, rozstawiwszy szeroko nogi odskoczył do koła. Drugi numer trzęsącą się ręką kładł pocisk w lufę. Nieduży, pochylony człowiek, oficer Tuszyn, potknąwszy się o lawetę wybiegł naprzód nie widząc generała i patrzył spod małej dłoni. – Dodaj jeszcze dwie linie, będzie w sam raz – krzyknął cienkim głosikiem, któremu się starał przydać zuchowatości, nie pasującej do jego postaci. – Drugie! – pisnął. – Rżnij, Miedwiediew! Bagration przywołał go i Tuszyn, nieśmiałym i niezręcznym gestem, całkiem nie tak, jak salutują wojskowi, ale jak błogosławią duchowni, przykładając trzy palce do daszka, podszedł do generała. Mimo iż działa Tuszyna miały za zadanie ostrzeliwać parów, on jednak strzelał brandkuglami do widniejącej na przedzie wsi Schöngraben, przed którą wysuwały się duże masy Francuzów. 266  Bardzo to zabawne, mój panie książę.  155 Nikt nie dał rozkazu Tuszynowi, czym i do czego strzelać, ale Tuszyn, naradziwszy się ze swym feldfeblem Zacharczenką, którego bardzo poważał, postanowił, że dobrze będzie podpalić wieś. „Dobrze!” – odpowiedział Bagration na meldunek oficera i jął oglądać pole walki odsłaniające się przed nim, jakby coś sobie kalkulując. Najbliżej podeszli Francuzi z prawej strony. Poniżej wzniesienia, na którym stał pułk kijowski, w dolince rzeczki rozlegało się potoczyste, chwytające za serce trzaskanie karabinów; oficer ze świty wskazywał księciu – znacznie bardziej na prawo za dragonami – kolumnę Francuzów obchodzącą nasze skrzydło. Z lewej strony granicę horyzontu stanowił bliski las. Książę Bagration rozkazał, by dwa bataliony ruszyły na pomoc w prawo. Oficer ze świty cesarskiej ośmielił się zwrócić księciu uwagę, że jeśli te dwa bataliony odejdą, to działa zostaną bez osłony. Książę Bagration odwrócił się do oficera ze świty i w milczeniu popatrzył na niego zamglonymi oczami. Księciu Andrzejowi wydało się, że uwaga oficera była słuszna i że istotnie nie sposób coś na to powiedzieć. Lecz w tej chwili przygalopowal adiutant od dowódcy pułku znajdującego się w parowie – z wiadomością, że dołem idą ogromne masy Francuzów, że pułk cofa się w nieładzie w kierunku kijowskich grenadierów. Książę Bagration pochylił głowę na znak zgody i aprobaty. Przejechał stępa na prawo i posłał adiutanta do dragonów z rozkazem zaatakowania Francuzów. Lecz po upływie pół godziny posłany adiutant wrócił z wiadomością, że dowódca pułku dragonów cofnął się już za jar, ponieważ skierowany był na niego silny ogień, i tylko niepotrzebnie tracił ludzi, dlatego spieszył dragonów w lesie. – Dobrze! – powiedział Bagration. Gdy odjeżdżał od baterii, z lewej strony również rozległy się w lesie wystrzały. A ponieważ do lewego skrzydła było zbyt daleko i sam nie zdążyłby przybyć tam w porę, przeto posłał Żerkowa, żeby powiedział starszemu generałowi, temu, który w Braunau zaprezentował pułk Kutuzowowi, żeby jak najspieszniej wycofał się za jar, gdyż prawe skrzydło prawdopodobnie nie będzie w stanie długo powstrzymywać nieprzyjaciela. O Tuszynie i batalionie, osłaniającym go, zapomniano. Książę Andrzej przysłuchiwał się uważnie rozmowom księcia Bagrationa z dowódcami i dawanym im rozkazom, zauważył ze zdumieniem, że żadnych rozkazów nie było i że książę Bagration starał się tylko okazywać, jakby wszystko, co się działo z konieczności, z przypadku i z woli poszczególnych dowódców, że wszystko to działo się, jeśli nie z jego rozkazu, to jednak zgodnie z jego zamierzeniami. Książę Andrzej zauważył, iż dzięki taktowi, jaki wykazywał książę Bagration – mimo przypadkowości zdarzeń, ich niezależności od woli dowódcy, jego obecność sprawiła bardzo wiele. Dowódcy, którzy się do księcia Bagrationa zbliżali z wyrazem wzburzenia, odzyskiwali spokój, żołnierze i oficerowie pozdrawiali go wesoło, ożywiali się w jego obecności i najwidoczniej chełpili się przed nim swym męstwem.  156 XVIII  Książę Bagration, wjechawszy na najwyższy punkt naszego prawego skrzydła, jął zjeżdżać w dół, gdzie rozlegał się łoskot strzelaniny i wśród prochowego dymu nic nie było widać. Im bliżej byli parowu, tym mniej widzieli, lecz tym silniej odczuwali bliskość najprawdziwszego pola bitwy. Zaczęli spotykać rannych. Jednego, z głową okrwawioną, bez czapki, ciągnęli pod ręce dwaj żołnierze. Charczał i pluł. Widać kula trafiła go w usta albo w gardło. Drugi, którego spotkali, dziarsko szedł sam, bez karabinu, głośno stękając i ze świeżego bólu machając ręką, z której na płaszcz lała się krew jak ze szklanki. Twarz jego zdawała się raczej przestraszona niż cierpiąca. Został ranny przed chwilą. Przejechawszy drogę zaczęli zjeżdżać po stromym zboczu, ujrzeli tam kilku leżących ludzi, spotkali też ciżbę żołnierzy, wśród których znajdowali się i nieranni. Żołnierze szli pod górę dysząc ciężko i nie zwracając uwagi na generała głośno rozmawiali i wymachiwali rękami. Z przodu, wśród dymu dojrzeli przed sobą szeregi szarych płaszczy, a oficer, spostrzegłszy Bagrationa, z krzykiem pobiegł za żołnierzami, którzy szli tłumem, i żądał, żeby zawrócili. Bagration podjechał do szeregów, przez które – to tu, to tam – szybko trzaskały wystrzały zagłuszające rozmowy i okrzyki komendy. Powietrze było przesycone dymem prochowym. Żołnierze mieli twarze zakopcone dymem i ożywione. Jedni przybijali stemple, inni podsypywali panewki, wyjmowali z woreczków naboje, jeszcze inni strzelali. Ale do kogo strzelali, tego nie było widać spoza dymu, którego wiatr nie rozpraszał. Dość często dawało się słyszeć przyjemne brzęczenie i poświstywanie. „Co to takiego? – myślał książę Andrzej zbliżając się do tej ciżby żołnierzy. – Przecie to nie może być tyraliera, bo stoją skupieni! Nie może to być atak, bo się nie posuwają, nie może być czworobok: stoją inaczej.” Dowódca pułku, szczupły, wątły na pozór starzec, z miłym uśmiechem, z powiekami, które więcej niż do połowy przesłaniały jego starcze oczy, nadając mu w ten sposób potulny wygląd, podjechał do księcia Bagrationa i przyjął go jak gospodarz drogiego gościa. Zameldował księciu Bagrationowi, że konnica francuska atakowała jego pułk, że wprawdzie atak został odparty, ale pułk stracił przeszło połowę ludzi. Dowódca pułku powiedział, że atak został odparty, wymyśliwszy wojskową nazwę na to, co się działo w jego pułku; lecz w istocie nie wiedział, co w ciągu tej pół godziny działo się w powierzonym mu pułku, i nie mógł powiedzieć dokładnie, czy atak został odparty, czy też pułk został przez atak rozbity. Na początku działań wiedział tylko to, że po całym jego pułku zaczęły latać pociski i granaty i zabijać ludzi, że potem ktoś krzyknął: „Konnica”, i nasi zaczęli strzelać. I strzelali odtąd już nie do konnicy, która zniknęła, ale do piechurów francuskich, którzy się ukazali w wądole i strzelali do naszych. Książę Bagration skinął głową na znak, że wszystko działo się tak właśnie, jak on sobie życzył i przewidywał. Zwracając się do adiutanta, kazał mu sprowadzić z góry dwa bataliony szóstego pułku jegrów, obok którego przed chwilą przejeżdżał. Księcia Andrzeja zastanowiła zmiana, jaka w tej chwili zaszła w twarzy księcia Bagrationa. Jego twarz wyrażała skupioną i radosną stanowczość, jaką miewa człowiek gotów w upalny dzień rzucić się w wodę, gdy już bierze ostatni rozbieg. Nie miał już niewyspanych, mętnych oczu i udanego wyrazu głębokiej myśli: okrągłe, twarde, jastrzębie oczy patrzyły przed siebie ekstatycznie i  157 nieco wzgardliwie, najwidoczniej na niczym się nie zatrzymując, choć ruchy księcia Bagrationa wciąż jeszcze zachowały dawną swobodę i miarowość. Dowódca pułku zwrócił się do księcia Bagrationa usilnie go prosząc, by się wycofał, ponieważ tu było zbyt niebezpiecznie. „Jaśnie oświecony książę, na miłość boską! – mówił oglądając się za poparciem na oficera ze świty, który odwracał się od niego. – Proszę spojrzeć z łaski swojej!” – i zwracał uwagę na kule, które bez przerwy gwizdały, śpiewały i świstały wokół nich. Mówił tonem prośby i wymówki, z jakim cieśla mówi do pana, który się jął siekiery: „Myśmy do tego nawykli, ale pan rączki utrudzi.” Mówił tak, jakby jego te kule zabić nie mogły, a przymknięte oczy dodawały jego słowom jeszcze większego przekonania. Oficer sztabowy przyłączył się do perswazji dowódcy pułku, ale książę Bagration nie odpowiadał, tylko kazał przestać strzelać i stanąć w szyku, by dać miejsce dwóm zbliżającym się batalionom. Kiedy to mówił, zerwał się wiatr, który niby niewidzialną ręką przesunął z prawej strony na lewą zasłonę dymu zakrywającą wąwóz i odsłonił przed nimi przeciwległe wzgórze i posuwających się po nim Francuzów. Oczy wszystkich mimo woli skierowały się na tę posuwającą się w ich kierunku kolumnę francuską, wijącą się po występach terenu. Już widać było bermyce żołnierzy, już można było rozróżnić oficerów od szeregowców; widać było nawet, jak sztandar łopoce o drzewce. – Wspaniale idą – rzekł ktoś w świcie Bagrationa. Czoło kolumny już znalazło się w wąwozie. Starcie powinno było nastąpić po tej stronie urwiska... Resztki naszego pułku, będącego w akcji, pośpiesznie się formowały odchodząc na prawo; spoza nich, rozpędzając opieszałych, zbliżały się składnie dwa bataliony szóstego pułku jegrów. Jeszcze się nie zrównały z Bagrationem, a już było słychać ciężki, wybijający takt krok całej masy ludzi. Z lewego skrzydła najbliżej Bagrationa szedł dowódca roty, okrągłolicy, postawny mężczyzna, z głupim, szczęśliwym wyrazem twarzy, ten sam, który wybiegł z szałasu. W tej chwili najwidoczniej myślał tylko o tym, żeby zuchowato przemaszerować przed dowództwem. Z zadowoleniem frontowca szedł lekko na muskularnych nogach, jak gdyby płynąc, wyprężony, bez najmniejszego wysiłku; ta lekkość wyodrębniała go wśród ciężkiego kroku żołnierzy idących za nim. U nogi miał cieniutką, wąziutką, zgiętą szpadkę niepodobną do broni, a oglądając się to na dowództwo, to za siebie, zwracał swą gibką postać nie gubiąc kroku. Jak gdyby wszystkie siły ducha skupił na tym, by jak najpiękniej przejść przed dowódcą, i czując, że dokonuje tego dzieła dobrze, był szczęśliwy. „Lewa... lewa... lewa...” – zdawał się powtarzać to wewnętrznie za każdym krokiem i zgodnie z tym taktem posuwał się mur postaci żołnierskich o różnorodnych a surowych twarzach; każdy z tych setek żołnierzy, obciążonych tornistrami i karabinami, co drugi krok powtarzał w myśli: „Lewa... lewa... lewa...” Otyły major, sapiąc i gubiąc krok, wymijał krzak na drodze; żołnierz, który pozostał w tyle, dysząc szybko, przestraszony swą niesprawnością, doganiał kłusem rotę; nagle pocisk, rozpierając powietrze, przeleciał nad głową księcia Bagrationa i świty i w takt: „Lewa-lewa!” uderzył w kolumnę. „Szlusuj” – rozległ się popisowo głos dowódcy roty. Żołnierze łukiem obchodzili coś w tym miejscu gdzie upadł pocisk, a stary weteran, podoficer flankowy, zatrzymawszy się przy zabitych, dogonił potem swój szereg, podskoczył, zmienił nogę, złapał krok i obejrzał się gniewnie. „Lewa... lewa... lewa...” – zdawało sią rozlegać spoza groźnego milczenia i monotonnego odgłosu nóg uderzających jednocześnie o ziemię. – Dzielnie, chłopcy! – rzekł książę Bagration. – Wedle roz.. oho-ho-ho-ho-ho! – rozległo się wśród szeregów. Posępny żołnierz, idący z lewej strony, krzycząc obejrzał się na Bagrationa z takim wyrazem, jakby mówił: „Sami wiemy”, inny wcale się nie oglądał i jakby bojąc się rozproszyć uwagę, rozdziawił usta, krzyczał i przechodził. Kazano zatrzymać się i zdjąć tornistry.  158 Bagration objechał szeregi, które przemaszerowały przed nim, i zsiadł z konia. Podał Kozakowi wodze, zdjął i oddał burkę, rozprostował nogi i poprawił na głowie czapkę. Spod góry ukazało się czoło kolumny francuskiej z oficerami na przedzie. – Z Bogiem! – rzekł Bagration głosem twardym, donośnym, na chwilę zwrócił się do linii i, wymachując z lekka rękami, niezgrabnym krokiem kawalerzysty, jakby z trudem ruszył po nierównym polu. Książę Andrzej czuł, że jakaś niepohamowana siła pcha go naprzód, i doznawał wielkiego szczęścia.267 Francuzi zbliżali się, książę Andrzej, który szedł obok Bagrationa, już wyraźnie odróżniał bandolety, czerwone naramienniki, nawet twarze Francuzów. (Widział dokładnie jakiegoś starszego oficera francuskiego, który wykręcając nogi w kamaszach, przytrzymując się krzaków, z trudem szedł pod górę.) Książę Bagration nie dawał nowego rozkazu i w milczeniu wciąż kroczył przed szeregami. Nagle wśród Francuzów trzasnął jeden wystrzał, drugi, trzeci... poprzez rozsypane szeregi nieprzyjaciela rozszedł się dym i zaterkotała strzelanina. Kilku naszych padło, a wśród nich i okrągłolicy oficer, który szedł tak wesoło i gorliwie. Lecz w momencie, gdy rozległ się pierwszy wystrzał, Bagration obejrzał się i krzyknął: „Hura!” – Hura-a-a-a! – przebiegło przeciągłym krzykiem w naszej linii i nasi, prześcigając księcia Bagrationa i jedni drugich, nieskładną, ale wesołą i ożywioną gromadą pobiegli z góry za rozbitymi szeregami Francuzów.  267  Tu nastąpił atak, o którym Thiers mówi: „Les Russes se conduisirent vaillament et, chose rare à la guerre, on vit deux masses d'infanterie marcher résolument, l'une contre 1'autre sans qu'aucune des deux céda avant d'etre abordeée”. Napoleon zaś na Wyspie Świętej Heleny powiedział: „Quelques bataillons russes montrèrent de 1'intrépidité”, – Rosjanie zachowywali się wspaniale – i rzecz rzadka na wojnie – dwie masy piechoty szły zdecydowanie jedna przeciwko drugiej i ani jedna z nich nie cofnęła się aż do samego starcia... Kilka batalionów rosyjskich wykazało nieustraszoność.  159 XIX  Atak 6 pułku jegrów osłonił odwrót prawego skrzydła. W centrum akcja zapomnianej baterii Tuszyna, która zdołała podpalić Schöngraben, powstrzymywała posuwanie się Francuzów. Francuzi gasili pożar rozprzestrzeniany przez wiatr i zostawiali czas na wycofanie się. Odwrót centrum przez wąwóz odbywał się spiesznie, wśród wrzawy, wszelako oddziały cofającego się wojska nie mieszały szyków. Jednakże szyk lewego skrzydła – atakowanego jednocześnie i otaczanego przez przeważające siły Francuzów pod dowództwem Lannes'a – składający się z Azowskiego i Podolskiego pułku piechoty oraz z Pawłogradzkiego pułku huzarów – uległ rozbiciu. Bagration posłał Żerkowa do generała, dowódcy lewego skrzydła – z rozkazem natychmiastowego wycofania się. Żerkow, zuchowato, nie odejmując ręki od czapki, spiął konia i popędził. Ale jak tylko odjechał od Bagrationa, siły odmówiły mu posłuszeństwa. Ogarnął go niepohamowany strach i nie mógł jechać tam, gdzie groziło niebezpieczeństwo. Jadąc do wojska lewego skrzydła, pojechał nie do przodu, gdzie była strzelanina, ale zaczął szukać generała i dowódców tam, gdzie ich być nie mogło, i dlatego nie przekazał rozkazu. Według starszeństwa dowództwo nad lewym skrzydłem sprawował dowódca tego pułku, który pod Braunau prezentował się Kutuzowowi i w którym Dołochow służył jako żołnierz. Zaś dowodzenie skrajnym lewym skrzydłem powierzono dowódcy pułku Pawłogradzkiego, w którym służył Rostow, wskutek czego wynikło nieporozumienie. Obaj dowódcy byli wzajemnie na siebie rozjątrzeni, toteż w tym czasie, kiedy na prawym skrzydle już dawno toczyła się akcja i Francuzi już zaczęli atak, obaj dowódcy byli zajęci rokowaniami, które miały na celu wzajemne ubliżanie sobie. Tymczasem zarówno pułk kawalerii, jak i pułk piechoty były niezbyt przygotowane do rozprawy, która miała nastąpić. Ludzie, od żołnierza do generała, nie oczekiwali bitwy i spokojnie zajmowali się swoimi zwykłymi sprawami: kawalerzyści karmili konie, piechurzy zbierali drwa. – Przecie on starsi rangą ode mnie – mówił do przybyłego adiutanta zaczerwieniony Niemiec, pułkownik huzarów. – Niech sobie robi, jak chce. Ja nie mogę narażacz moje huzary. Trębacz! Graj odwrót! Ale sprawa była pilna. Kanonada i strzelanina zlewały się, grzmiały z prawej strony i z centrum, a francuscy strzelcy Lannes'a przechodzili już groblę przy młynie i po przeciwnej stronie formowali się w odległości dwóch strzałów karabinowych. Dowódca piechoty podrygującym krokiem podszedł do konia, a gdy go dosiadł, wydał się bardzo prosty i wysoki. Pojechał do dowódcy pułku Pawłogradzkiego. Dowódcy pułków podjechali do siebie z grzecznymi ukłonami i zawziętością skrywaną w sercu. – Pułkowniku – mówił generał – przecie nie mogę zostawić w lesie połowy ludzi. Ja pana p r o s z ę, ja pana p r o s z ę – powtórzył – zająć p o z y c j ę i przygotować się do ataku. – A ja pana proszę nie wtrącacz się w nie swoje sprawy – odpowiedział zirytowany pułkownik. – Gdyby pan był kawalerysta... – Nie jestem kawalerzystą, pułkowniku, ale jestem rosyjskim generałem, a jeśli to panu nie jest wiadome...  160 – Bardzo mi wiadome, ekscelencjo! – krzyknął nagle pułkownik robiąc się purpurowoczerwony i spiął konia. – Proszę na linię, jeśli laska, generał zobaczy, że ten pozycja nic niewart. Ja nie chcę marnowacz pułk dla pańska satysfakcja. – Pan się zapominasz, pułkowniku. Nie o moją satysfakcję dbam i nikomu nie pozwolę tak mówić. Generał, przyjmując wezwanie pułkownika do turnieju męstwa, nachmurzył się wypiąwszy pierś i pojechał z nim w kierunku tyraliery, jak gdyby ich nieporozumienie miało się rozstrzygnąć tam, w tyralierze, pod kulami. Podjechali do tyraliery, kilka kul przeleciało nad nimi, zatrzymali się w milczeniu. Nie było potrzeby patrzeć z linii, bo i z tego miejsca, na którym przedtem stali, było jasne, że kawaleria nie może działać w krzakach i wądołach i że Francuzi obchodzą lewe skrzydło. Generał i pułkownik patrzyli na siebie surowo i znacząco, niby dwa koguty gotujące się do walki, i na próżno wyczekując oznak tchórzostwa. Obaj zdali egzamin. Ponieważ nie było o czym mówić, a żaden nie chciał dać powodu drugiemu do twierdzenia, że on pierwszy wyjechał spod kul, długo by tam stali i wzajemnie doświadczali swego męstwa, gdyby tymczasem w lesie, niemal tuż za nimi, nie rozległo się trzaskanie karabinów i głuchy, zlewający się krzyk. To Francuzi napadli na żołnierzy, którzy w lesie zbierali drwa. Huzarzy już nie mogli się cofać razem z piechotą. Byli odcięci z lewej strony od drogi odwrotu przez francuską tyralierę. Teraz jakiekolwiek były niedogodności terenu, należało koniecznie atakować, by utorować sobie drogę. Szwadron, w którym służył Rostow, zaledwie zdążył dosiąść koni, gdy znalazł się przed nieprzyjacielem. Znowu, podobnie jak na moście w Enns, między szwadronem a nieprzyjacielem nie było nikogo, ale między nimi, dzieląc ich, rozciągała się ta sama straszna linia nieświadomości i strachu – jak gdyby linia oddzielająca żywych od umarłych. Wszyscy czuli tę linię i nurtowało ich pytanie, czy przejdą i jak przejdą tę linię. Podjechał do linii pułkownik, odpowiedział coś gniewnie na pytanie oficerów i jak człowiek, który obstaje przy swoim, desperacko wydał jakiś rozkaz. Nikt nie mówił nic określonego, lecz w szwadronie rozeszła się wieść o ataku. Padła komenda, potem zgrzytnęły szable wydobyte z pochew. Ale wciąż jeszcze nikt się nie ruszał. Wojsko lewego skrzydła: i piechota, i huzarzy, czuło, że dowódcy sami nie wiedzą, co robić, i to niezdecydowanie dowódców udzieliło się wojsku. „Prędzej, byle prędzej” – myślał Rostow czując, że wreszcie nadszedł czas poznania rozkoszy szarży, o której tak dużo słyszał od kolegów-huzarów. – Z Bogiem, chłopcy! – rozległ się głos Denisowa. – Kłusem marsz! W pierwszym szeregu zakołysały się zady koni. Graczyk naciągnął cugle i sam ruszył. Z prawej strony Rostow widział pierwsze szeregi swych huzarów, a jeszcze dalej na przedzie dostrzegł ciemną smugę, której nie mógł rozeznać, ale wziął za nieprzyjaciela. Słychać było strzały, lecz z oddali. – Dodaj kłusa! – rozległa się komenda. Rostow czuł, jak jego Graczyk podrzuca zadem zrywając się chwilami do galopu. Z góry odgadywał jego ruchy i robiło mu się coraz raźniej. Zauważył na przedzie samotne drzewo. To drzewo znajdowało się z początku pośrodku owej linii, która wydawała się tak straszna. A oto minęli tę linię i nie tylko, że nie zaszło nic strasznego, ale robiło się coraz weselej i raźniej. „Och, jak ja go rąbnę” – myślał Rostow ściskając w ręku gardę szabli. – Hu-raaa!! – zahuczały głosy. „No, niech mi się ktokolwiek teraz nawinie” – myślał Rostow, bodąc ostrogami Graczyka, przegonił innych i puścił konia pełnym cwałem. Na przedzie już widać było nieprzyjaciela. Nagle jak gdyby szeroka miotła smagnęła po szwadronie. Rostow wzniósł szablę gotując się do rąbania, lecz w tej chwili pędzący przed nim żołnierz Nikitienko oddalił się od niego. Rostow poczuł jak we śnie, że nadal mknie z niesamowitą  161 szybkością, a zarazem stoi w miejscu. Znajomy huzar Bandarczuk najechał na niego i popatrzył gniewnie. Koń Bandarczuka żachnął się i przegalopował obok. „Cóż to? Dlaczego się nie posuwam? Upadłem, jestem zabity...” W jednej sekundzie Rostow zadał sobie to pytanie i sam na nie odpowiedział. Był już sam jeden pośród pola. Zamiast pędzących koni i poruszających się pleców huzarskich widział wokół siebie nieruchomą ziemię i ściernisko. Czuł pod sobą ciepłą krew. „Tak, jestem ranny, a koń padł”. Graczyk uniósł się na przednie nogi, ale upadł przygniatając nogę jeźdźcowi. Z głowy konia płynęła krew. Koń rzucał się i nie mógł wstać. Rostow chciał się podnieść, ale również upadł: szabeltas zaczepił o siodło. Gdzie byli nasi, gdzie Francuzi – nie wiedział. Wokół nie było nikogo. Uwolniwszy nogę wstał. „Gdzie, po której stronie była teraz ta linia, która tak wyraźnie dzieliła dwa wojska?” – zadawał sobie pytanie i nie mógł odpowiedzieć. „Czy nie przytrafiło mi się coś złego? Czy takie wypadki zdarzają się i co robić w takim wypadku?” – zapytywał sam siebie wstając, w tej chwili poczuł, że coś zbytecznego wisi na lewej zdrętwiałej ręce. Kiść była jak gdyby obca. Oglądał rękę, daremnie szukając na niej krwi. „Otóż i ludzie – pomyślał z radością, spostrzegłszy kilku ludzi biegnących ku niemu. – Pomogą mi!” Na czele tych ludzi biegł jeden w dziwnym kiwiorze i w granatowym płaszczu, czarny, ogorzały, z garbatym nosem. Jeszcze dwaj i jeszcze wielu biegło z tyłu za tamtym. Jeden z nich powiedział coś dziwnie, nie po rosyjsku. Dalej, między takimi samymi ludźmi, w takich samych kiwiorach, stał rosyjski huzar. Trzymali go za ręce, z tyłu trzymali jego konia. „Z pewnością nasz jeniec... Tak. Czy i mnie wezmą? Co to za ludzie? – wciąż zastanawiał się Rostow nie wierząc swoim oczom. – Czyżby to byli Francuzi?” Patrzył na zbliżających się Francuzów i – nie bacząc na to, że przed sekundą cwałował jedynie po to, by dogonić ich i rąbać – ich bliskość wydała mu się teraz tak straszliwa, że nie wierzył własnym oczom. „Co to za jedni? Dlaczego tak biegną? Czyżby do mnie? Czyżby do mnie tak biegli? I po co? Zabić mnie? M n i e, którego wszyscy tak kochają.” Przypomniał sobie miłość matki, rodziny, przyjaciół – zamiar wrogów, by go zabić, wydał mu się niemożliwy. „A może i zabiją!” Stał więcej niż dziesięć sekund nie ruszając się z miejsca i nie rozumiejąc swego położenia. Pierwszy Francuz z garbatym nosem podbiegł tak blisko, że już było widać wyraz jego twarzy. I rozpalona obca fizjonomia tego człowieka, który z nastawionym bagnetem, wstrzymując oddech, podbiegł doń lekko, przestraszyła Rostowa. Porwał pistolet i – zamiast strzelić z niego – rzucił nim we Francuza i pobiegł w krzaki ile sił. Biegł nie z tym uczuciem wątpliwości i walki, z jakim szedł na most w Enns, lecz z uczuciem zająca uciekającego przed psami. Całą jego istotę opanowało niepodzielne uczucie strachu o swe młode, szczęśliwe życie. Szybko przeskakiwał miedze, z tą szybkością, z jaką biegał bawiąc się w berka, pędził polem, z rzadka odwracając swą bladą, poczciwą, młodą twarz, a zimno strachu przebiegało mu przez plecy. „Nie, lepiej już nie patrzeć” – pomyślał, lecz dobiegłszy do krzaków, jeszcze się raz obejrzał. Francuzi zostali w tyle, a w chwili kiedy Rostow się obejrzał, Francuz na przedzie właśnie zwolnił bieg, odwrócił się do kamrata i coś głośno do niego krzyczał. Rostow przystanął. „Chyba to coś innego – pomyślał – niemożliwe, żeby chcieli mnie zabić.” A tymczasem lewa ręka tak mu ciążyła, jakby do niej przywiązano dwupudowy ciężar. Nie mógł już biec dalej. Francuz również się zatrzymał i wycelował. Rostow zmrużył oczy i pochylił się. Jedna, | druga kula przeleciała świszcząc obok niego. Zebrał ostatek sił, lewą rękę wziął w prawą dłoń i pobiegł w krzaki. W krzakach byli rosyjscy strzelcy.  162 XX  Pułki piechoty, znienacka zaskoczone w lesie, wybiegły z lasu, a roty mieszały się ze sobą i uciekały bezładnym tłumem. Jeden żołnierz wyrzekł w przerażeniu straszne na wojnie i bezmyślne słowo: „Odcięci!”, i słowo to, wraz z uczuciem przerażenia, udzieliło się całej masie. – Otoczyli nas! Odcięli! Zginęliśmy! – krzyczały głosy uciekających. W tym momencie, kiedy dowódca pułku posłyszał strzelaninę i krzyk z tyłu, od razu zrozumiał, że z jego pułkiem stało się coś okropnego, a myśl, że on, przykładny oficer, który przesłużył wiele lat i nigdy nic nie zawinił, mógł być posądzony przez dowództwo o niedbalstwo albo o nieudolność, tak go poraziła, że w jednej chwili zapomniał i o niesubordynacji pułkownika kawalerii, i o swej generalskiej godności, a co ważniejsze – zapomniał zupełnie o niebezpieczeństwie i o instynkcie samozachowawczym. Uchwycił się łęku siodła i spinając konia pognał do pułku pod kulami, które sypnęły gradem, ale na szczęście go ominęły. Pragnął dowiedzieć się, o co chodzi, pomóc i za wszelką cenę naprawić błąd, jeśli go popełnił, aby on, przykładny oficer, który przez dwadzieścia dwa lata służył w sposób nienaganny, nie został uznany za winnego. Szczęśliwie przecwałowawszy między Francuzami, dopadł pola za lasem, przez które biegli nasi i, nie słuchając rozkazów, wchodzili pod górę. Nastąpiła ta chwila moralnego wahania, która decyduje o losie bitwy: czy te rozprzężone tłumy żołnierzy posłuchają głosu swego dowódcy, czy też obejrzawszy się na niego pobiegną dalej? Pomimo desperackiego krzyku dowódcy pułku, tak niegdyś groźnego dla żołnierzy, pomimo jego rozwścieczonej, purpurowej, zmienionej nie do poznania twarzy, pomimo wywijania szpadą – żołnierze wciąż uciekali, pogadywali do siebie, strzelali na wiatr i nie słuchali komendy. Wahanie moralne, decydujące o losie bitew, przechyliło się najwidoczniej na stronę strachu. Generał zakaszlał się od krzyku i prochowego dymu i stanął zrozpaczony. Wszystko zdawało się stracone, lecz w tej chwili Francuzi, atakujący naszych, nagle, bez żadnej widocznej przyczyny zawrócili biegiem i zniknęli za lasem, a w lesie zjawili się strzelcy rosyjscy. Była to rota Timochina, jedyna, która zachowała w lesie porządek i przyczajona w rowie pod lasem, znienacka zaatakowała Francuzów. Timochin z tak zajadłym krzykiem rzucił się na Francuzów, z tak szaloną i pijaną stanowczością, tylko ze swoją szpadką, wpadł na nieprzyjaciela, że Francuzi, nie zdoławszy oprzytomnieć, rzucali broń i uciekali. Dołochow, który biegł obok Timochina, strzałem z bliska zabił jednego Francuza i pierwszy ujął za kołnierz oficera, który się poddał. Uciekający zawrócili, bataliony sformowały się, a Francuzi, którzy wojska lewego skrzydła rozdzielili już na dwie części, zostali chwilowo odparci. Oddziały rezerwy zdołały dołączyć, a uciekinierzy zatrzymali się. Dowódca pułku wraz z majorem Ekonomowem stał przy moście i przepuszczał obok siebie cofające się roty, kiedy podszedł doń żołnierz, ujął za strzemię i niemal wparł się w niego. Żołnierz miał na sobie niebieskawy płaszcz z fabrycznego sukna, był bez tornistra i bez kiwiora, głowę miał obwiązaną, przez ramię przewieszoną francuską ładownicę. Trzymał w rękach szpadę oficerską. Żołnierz był blady, jego błękitne oczy patrzyły zuchwale w twarz dowódcy pułku, a wargi uśmiechały się. Mimo  163 że dowódca pułku był zajęty wydawaniem rozkazów majorowi Ekonomowowi, nie mógł nie zwrócić uwagi na tego żołnierza. – Wasza ekscelencjo, oto dwa trofea – rzekł Dołochow ukazując francuską szpadę i ładownicę. – Wziąłem do niewoli oficera. Zatrzymałem rotę. – Dołochow dyszał ciężko ze zmęczenia i mówił z przerwami. – Cała rota może poświadczyć. Proszę nie zapomnieć, ekscelencjo! – Dobrze, dobrze – odrzekł dowódca pułku i zwrócił się do majora Ekonomowa. Jednak Dołochow nie odszedł: rozwiązał chustkę, zerwał ją i pokazał na włosach zapiekłą krew. – Rana bagnetem, a ja zostałem w szeregu. Proszę zapamiętać, ekscelencjo. O baterii Tuszyna zapomniano i dopiero pod koniec bitwy książę Bagration, słysząc ciągle w centrum kanonadę, posłał tam dyżurnego oficera sztabowego, a potem księcia Andrzeja z rozkazem, żeby bateria wycofała się jak najprędzej. Osłona, która stała opodal dział Tuszyna, na czyjś rozkaz odeszła w środku bitwy, bateria zaś nadal strzelała i nie została wzięta przez Francuzów tylko dlatego, że nieprzyjaciel nie mógł nawet przypuścić takiego zuchwalstwa: cztery działa bez żadnej osłony. Przeciwnie, z energicznego działania tej baterii wnioskowano, że tutaj, w centrum, skupiły się główne siły Rosjan, dwukrotnie przeciwnik próbował atakować ów punkt i dwukrotnie został przepędzony kartaczami z tych czterech dział, które ciągle stały samotnie na wzniesieniu. Wkrótce po odjeździe księcia Bagrationa Tuszynowi udało się podpalić Schöngraben. – Widzicie, jaki tam rwetes! Pali się! Widzisz, jaki dym! Dobra! Ładnie! Pewnie! Ale dym, ale dym! – mówiła obsługa ożywiając się. Wszystkie działa bez rozkazu biły w kierunku pożaru. Żołnierze pokrzykiwali za każdym wystrzałem, jakby popędzając pociski: „Dobra! O tak, tak! A masz... Ładnie!” Pożar, niesiony wiatrem, szybko się rozprzestrzeniał. Francuskie kolumny, które wyszły za wieś, cofnęły się, ale jakby mszcząc się za to niepowodzenie, nieprzyjaciel wystawił na prawo od wsi dziesięć dział i jął z nich bić do Tuszyna. Z powodu dziecięcej radości, sprawionej pożarem, i podniecenia, wywołanego pomyślnym ostrzeliwaniem Francuzów, nasi artylerzyści zauważyli ową baterię dopiero wówczas, gdy dwa pociski, a zaraz potem jeszcze cztery wpadły między działa i jeden powalił dwa konie, a drugi urwał nogę jaszczowemu. Przecie ożywienie, które zapanowało, nie osłabło, tylko zmieniło charakter. Konie zastąpiono innymi z zapasowej lawety, rannych zabrano, a cztery armaty skierowano przeciw dziesięciodziałowej baterii. Oficer, zastępca Tuszyna, został zabity zaraz na początku bitwy, w ciągu godziny, z czterdziestu ludzi obsługi zabrakło siedemnastu, lecz artylerzyści ciągle byli weseli i ożywieni. Dwa razy spostrzegli, że na dole, niedaleko od nich, ukazywali się Francuzi, i wtedy bili w nich kartaczami. Mały człowieczek, o słabych, niezręcznych ruchach, wciąż żądał od ordynansa jeszcze jednej fajeczki za to, jak powiadał, i sypiąc z fajki iskrami, wybiegał naprzód i spod małej rączki patrzył na Francuzów. – Walić, chłopcy! – dogadywał i sam chwytał koła armat i wykręcał gwinty. W dymie, ogłuszony nieustannymi wystrzałami, które za każdym razem zmuszały go do wzdrygnięcia się, Tuszyn nie wypuszczając swej fajeczki biegał od jednego działa do drugiego: celował, liczył ładunki, wydawał zarządzenia co do zmiany i przeprzęgania koni zabitych i rannych i pokrzykiwał swym słabym, cieniutkim i niepewnym głosikiem. Jego twarz ożywiała się coraz bardziej. Tylko kiedy zabijano albo raniono ludzi, skrzywiony odwracał się od zabitego, gniewnie krzyczał na ludzi, którzy jak zawsze marudzili z uprzątnięciem rannego czy zabitego. Żołnierze, przeważnie dorodne chwaty (jak zawsze w rocie bateryjnej, o dwie głowy wyżsi od swego oficera i dwa razy tężsi), patrzyli na swego dowódcę jak dzieci w trudnej sytuacji, a wyraz jego twarzy niezmiennie odbijał się na ich twarzach.  164 Na skutek tego strasznego zgiełku, wrzawy, konieczności skupienia uwagi i działania Tuszyn nie doznawał najmniejszego uczucia strachu, a myśl, że może zostać zabity albo dotkliwie zraniony, nie przychodziła mu do głowy. Przeciwnie, robiło mu się coraz weselej. Wydawało mu się, że już bardzo dawno, omal że wczoraj, była ta chwila, kiedy dostrzegł nieprzyjaciela i pierwszy raz wystrzelił, i że szmat pola, na którym stał, był miejscem od dawna znanym, ojczystym. Pomimo że wszystko pamiętał, że wszystko pojmował, że robił wszystko to, co mógł robić najlepszy oficer będący w jego położeniu, znajdował się w stanie podobnym do maligny albo do stanu człowieka pijanego. Ogłuszające ze wszystkich stron odgłosy własnych dział, świsty i wybuchy pocisków nieprzyjacielskich, widok obsługi dział – spoconej, rozgorączkowanej, uwijającej się przy armatach, widok krwi ludzi i koni, widok dymków nieprzyjacielskich po tamtej stronie (po których za każdym razem przelatywał pocisk i uderzał w ziemię, w człowieka, w działo albo w konia) – widok tego wszystkiego sprawił, że Tuszyn stworzył sobie w wyobraźni własny fantastyczny świat, którym w tej chwili się rozkoszował. W jego wyobraźni działa nieprzyjacielskie nie były działami, lecz fajkami, z których niewidzialny palacz wypuszczał rzadkie kłęby dymu. – Widzisz go, znowu dymi – szepnął do siebie Tuszyn, kiedy z góry wyskakiwał kłąb dymu, a wiatr unosił go w lewo. – Teraz czekaj na piłeczkę... żeby ją odbić. – Co wasza wielmożność rozkaże? – zapytał ogniomistrz, który stał blisko i słyszał, że Tuszyn coś mruczy. – Nic, granat... – odpowiedział. – „Nuże, nasza Matwiewno” – mówił do siebie. W jego wyobraźni „Matwiewną” było działo z brzegu, duże, starodawnego odlewu. Francuzi przy swych działach wydawali mu się mrówkami. Urodziwy artylerzysta, zawołany pijak – numer pierwszy przy drugim dziale, był w jego świecie wujaszkiem; Tuszyn częściej niż inni spoglądał na niego i cieszył się każdym jego ruchem. To zamierający, to znowu się wzmagający odgłos strzelaniny karabinowej wydawał mu się czyimś oddechem. Przysłuchiwał się, jak cichną i wzmagają się te odgłosy. „Widzisz, znowu dyszy, znowu” – mówił do siebie. A siebie wyobrażał sobie jako mężczyznę olbrzymiego wzrostu, potężnej siły, obiema rękami ciskającego pociski na Francuzów. – Ano, mateczko Matwiewna, nie zawiedź nas! – mówił odchodząc od działa, gdy nad jego głową rozległ się obcy, nieznajomy głos: – Kapitanie Tuszyn! Kapitanie! Tuszyn obejrzał się lękliwie. Był to ów oficer sztabowy, który go wypędził z Grund. Krzyczał do niego zdyszanym głosem: – Czyś pan zwariował! Już dwa razy kazano wycofać się a pan... „Za co oni na mnie tak?...” – pomyślał Tuszyn, ze strachem patrząc na zwierzchnika. – Ja... nic... – rzekł przykładając do daszka dwa palce. - Ja... Oficer jednak nie dopowiedział wszystkiego. Przelatujący blisko pocisk zmusił go, by pochylił się na koniu. Umilkł i znowu chciał coś powiedzieć, ale nowy pocisk go powstrzymał. Zawrócił konia i popędził. – Cofać się! Cofać się! wszyscy! – krzyknął z daleka. Żołnierze roześmieli się. Po chwili przyjechał adiutant z tym samym rozkazem. Był to książę Andrzej. Pierwsze, co zobaczył wjeżdżając na tę przestrzeń, którą zajmowały działa Tuszyna, był to wyprzężony koń ze strzaskaną nogą; rżał obok zaprzężonych koni. Z jego nogi, niby ze źródła, lała się krew. Między przodkami leżało kilku zabitych. Gdy książę Andrzej zbliżał się tu, jeden za drugim przeleciały nad nim dwa pociski; książę poczuł, jak nerwowy dreszcz przebiega mu po plecach. Lecz sama myśl, że się boi, podniosła go znowu na duchu. „Ja nie mogę się bać” – pomyślał i powoli zsiadł z konia między działami. Przekazał rozkaz i nie odjechał od baterii. Postanowił, że w jego obecności działa zostaną ściągnięte  165 ze stanowisk i odprowadzone. Razem z Tuszynem, krocząc poprzez ciała zabitych pod strasznym ogniem Francuzów, zajął się uprzątnięciem dział. – Przyjeżdżała dopiero co zwierzchność, ale wiała czym prędzej – rzekł ogniomistrz do księcia Andrzeja. – Nie tak jak wasza wielmożność. Książę Andrzej nie rozmawiał z Tuszynem. Obaj byli tak zajęci, że mogło się wydawać, iż się nie widzą. Kiedy zaprzodkowali dwa ocalałe z czterech działa, ruszyli pod górę (jedno działo rozbite i jednoróg zostawili). Książę Andrzej podjechał do Tuszyna. – No, do widzenia – rzekł książę Andrzej wyciągając rękę do Tuszyna. – Do widzenia, kochasiu – odrzekł Tuszyn. – Żegnaj, serce, żegnaj, kochasiu – rzekł ze łzami, które nie wiadomo czemu zakręciły mu się w oczach.  166 XXI  Wiatr ucichł, czarne chmury zwisły nisko nad polem bitwy, zlewając się na widnokręgu z dymem prochowym. Robiło się coraz ciemniej, przeto tym jaśniej znaczyły się w dwóch miejscach łuny pożarów. Kanonada stała się słabsza, ale trzaskanie strzałów karabinowych – z tyłu i z prawej strony – słychać było coraz częściej i coraz bliżej. Jak tylko Tuszyn ze swymi działami, objeżdżając rannych i wjeżdżając na nich, wyszedł spod ognia i zjechał do wąwozu, spotkał dowództwo i adiutantów, a wśród nich byli oficer sztabowy i Żerkow, którego dwa razy posyłano, ale który ani razu nie dojechał do baterii Tuszyna. Wszyscy, jeden przez drugiego, rozkazywali mu i przekazywali rozkazy – jak i którędy iść, i robili mu wymówki i uwagi. Tuszyn nie dawał żadnych rozkazów i w milczeniu, bojąc się mówić, gdyż przy każdym słowie gotów był, sam nie wiedząc czemu, rozpłakać się, jechał z tyłu na swej artyleryjskiej klaczy. Choć rannych kazano porzucić, wielu z nich brnęło za wojskiem i prosiło, by wziąć ich na działa. Owego chwackiego oficera piechoty, który przed bitwą wyskoczył z szałasu Tuszyna, położono – z kulą w brzuchu – na lawecie Matwiewny. Pod górą blady junkier huzarów, dłonią podtrzymując drugą rękę, podszedł do Tuszyna i poprosił, by pozwolono mu przysiąść. – Kapitanie na miłość boską, jestem kontuzjowany w rękę – rzekł nieśmiało. – Na miłość boską, nie mogę iść! Na miłość boską! Widać było, że ów junkier już nieraz prosił, by mógł przysiąść i wszędzie napotykał odmowę. Prosił głosem niepewnym, żałosnym: – Na miłość boską, każ mnie pan zabrać. – Zabierzcie, zabierzcie – rzekł Tuszyn. – Te, wujek – zwrócił się do żołnierza, swego ulubieńca – podłóż płaszcz. A gdzie ranny oficer? – Skonał, złożyliśmy go na ziemi – ktoś odpowiedział. – Zabierzcie. Siadaj, kochasiu, siadaj. Antonow, podściel płaszcz. Junkrem tym był Rostow. Jedną ręką podtrzymywał drugą, był blady, a dolna szczęka trzęsła mu się w febrycznym dreszczu. Posadzono go na Matwiewnę, na to samo działo, z którego zdjęto martwego oficera. Na podesłanym płaszczu była krew, którą Rostow zabrudził sobie rajtuzy i ręce. – Co to, serdeńko, jesteś ranny? – zapytał Tuszyn podchodząc do działa, na którym siedział Rostow. – Nie, kontuzjowany. – A dlaczego krew na kadłubie? – zapytał Tuszyn. – Wasza wielmożność, to oficer zakrwawił – odpowiedział żołnierz-artylerzysta ścierając krew rękawem płaszcza i jak gdyby się usprawiedliwiając z zanieczyszczenia działa. Z trudem, przy pomocy piechoty, wciągnęli działa na górę, a gdy dobrnęli do wsi Gunthersdorf, zatrzymali się. Zrobiło się już tak ciemno, że o dziesięć kroków nie można było rozróżnić mundurów żołnierzy, i strzelanina zaczęła przycichać. Nagle tuż, z prawej strony, znowu rozległy się krzyki i strzelanina. W ciemności już błyskało od wystrzałów. Był to ostatni atak Francuzów, na który odpowiadali żołnierze, rozlokowani w domach we wsi. Na nowo wszystko rzuciło się ze wsi, lecz działa Tuszyna nie mogły się ruszyć, więc artylerzyści,  167 Tuszyn i junkier w milczeniu spoglądali na siebie i czekali swego losu. Strzelanina zaczęła cichnąć, z bocznej ulicy z ożywionym gwarem wysypali się żołnierze. – No, Pietrow, całyś? – pytał jeden. – Zadaliśmy im, bracie, bobu. Teraz się nie pokażą – mówił inny. – Nic nie widać. Jak to oni w swoich zaczęli grzać! Nic nie widać, ciemnica, braciszkowie. Nie ma się czego napić? Francuzów odparto po raz ostatni. I znowu wśród zupełnej ciemności, otoczone zgiełkliwą piechotą niby ramą, działa Tuszyna ruszyły dokądś naprzód. Jak gdyby rzeka jakaś płynęła w ciemności – wszyscy szli w jednym kierunku niewidoczni, posępni, wśród szeptów, gwaru, odgłosów kopyt i kół. W mroku nocy z ogólnego zgiełku wyodrębniały się spośród innych dźwięków jęki i glosy rannych. Jak gdyby ich jęki wypełniały ów mrok otaczający wojska. Ich jęki i mrok owej nocy – stanowiły jedno. Po pewnym czasie wśród posuwającego się tłumu nastąpiło poruszenie. Ktoś na siwym koniu przejechał ze świtą i mijając żołnierzy coś powiedział. – Co powiedział? Dokąd teraz? Stanąć czy jak? Dziękował czy jak? – rozległy się zewsząd chciwe zapytania i posuwająca się masa jęła napierać na siebie (widocznie ci na przedzie przystanęli; rozeszła się wieść, że kazano się zatrzymać). Wszyscy stanęli, jak szli – na środku błotnistej drogi. Zapłonęły ogniska, gwar stał się głośniejszy. Kapitan Tuszyn wydał rozkazy baterii, jednego z żołnierzy posłał na poszukiwania punktu opatrunkowego albo lekarza dla junkra i usiadł przy ognisku rozpalonym na drodze przez żołnierzy. Rostow również zwlókł się do ognia. Febryczne dreszcze, spowodowane bólem, zimnem i wilgocią, wstrząsały całym jego ciałem. Morzył go nieprzeparty sen, ale nie mógł usnąć, gdyż nękał go ból i ćmiła ręka, dla której nie mógł znaleźć dogodnej pozycji. Zamykał oczy, to znowu spoglądał na ogień, który mu się wydawał jaskrawoczerwony, to na pochyłą wątłą postać Tuszyna, siedzącego po turecku przy ogniu. Wielkie, poczciwe, rozumne oczy Tuszyna kierowały się ku niemu z litością i współczuciem. Rostow widział, że Tuszyn z całego serca chciałby mu pomóc, ale nie może. Ze wszystkich stron słychać było kroki i głosy przechodzących, przejeżdżających i roztasowującej się wokół piechoty. Dźwięk głosów, kroków i kopyt koni, człapiących w błocie, bliski i dalszy trzask drew – wszystko to zlewało się w jeden rozkołysany zgiełk. Już teraz nie płynęła jak przedtem niewidoczna w ciemności rzeka, ale jakby mroczne morze uspokajało się po burzy i drżało. Rostow patrzył bezmyślnie i słuchał, co się dzieje przed nim i wokół niego. Jakiś piechur zbliżył się do ogniska i przykucnął; ręce przysunął do ognia i odwrócił twarz. – Można, wasza wielmożność? – powiedział i zwrócił się do Tuszyna. – Odbiłem się od roty, wasza wielmożność, sam nie wiem gdzie. Bieda! Wraz z żołnierzem zbliżył się do ogniska oficer piechoty z obwiązanym policzkiem. Oficer prosił Tuszyna, by kazał przesunąć cokolwiek armatę, żeby wóz mógł przejechać. Za dowódcą roty wpadli na ognisko dwaj żołnierze. Wymyślali sobie zajadle i bili się, wydzierając sobie z rąk jakiś but. – A jakże, tyś podniósł! Widzicie go, jaki gracki! – krzyczał ochrypłym głosem jeden z nich. Potem się zbliżył chudy, blady żołnierz z szyją obwiązaną zakrwawioną onucą; głosem gniewnym zażądał od artylerzystów wody. – Cóż to, mam zdychać jak pies? – mówił. Tuszyn kazał mu dać wody. Potem przybiegł wesoły żołnierz i poprosił ognia dla piechoty. – Gorącego ogieńka dla piechoty! Wszystkiego dobrego, ziomkowie, dzięki za ogieniek, oddamy z procentem – mówił unosząc gdzieś w ciemność czerwieniejącą głowienkę.  168 Potem przeszło koło ogniska czterech żołnierzy, niosąc na płaszczu coś ciężkiego. Jeden z nich potknął się. – Widzicie diabłów, narozkładali na drodze drew – sarknął. – Skonał, to po co go nosić? – odezwał się jeden z nich. – A bodaj was! I zniknęli w ciemności ze swym ciężarem. – Cóż, boli? – zapytał Tuszyn szeptem Rostowa. – Boli. – Wasza wielmożność, do generała. Stanęli tutaj w chałupie – rzekł ogniomistrz podchodząc do Tuszyna. – Zaraz, serdeńko. Tuszyn wstał zapinając płaszcz i poprawiając fałdy odszedł od ogniska... Niedaleko od ogniska artylerzystów, w chałupie przygotowanej dla niego, siedział przy obiedzie książę Bagration, rozmawiając z kilkoma dowódcami oddziałów, którzy się u niego zebrali. Był tu starzec z na wpół przymkniętymi oczyma, który chciwie ogryzał kość baranią, i generał, od dwudziestu dwu lat bez nagany, poczerwieniały po obiedzie i kieliszku wódki, i oficer sztabowy z sygnetem, i Żerkow, niespokojnie oglądający się na wszystkich, i książę Andrzej, blady, z zaciśniętymi wargami i gorączkowo błyszczącymi oczyma. W kącie izby stał oparty zdobyczny sztandar francuski, zaś audytor z naiwnym wyrazem twarzy macał tkaninę sztandaru i ze zdziwieniem kiwał głową – może dlatego, że naprawdę interesował go wygląd sztandaru, a może i dlatego, że na głodnego przykro mu było patrzeć na obiad, przy którym nie starczyło dla niego nakrycia. W sąsiedniej izbie znajdował się pułkownik francuski, którego dragoni wzięli do niewoli. Nasi oficerowie tłoczyli się dokoła niego i przyglądali mu się. Książę Bagration dziękował dowódcom i rozpytywał o szczegóły bitwy i o straty. Dowódca pułku, który miał przegląd pod Braunau, meldował księciu, że gdy tylko zaczęła się bitwa, wycofał się z lasu, zabrał żołnierzy rąbiących drwa, przepuścił wroga bokiem, a następnie z dwoma batalionami ruszył na bagnety i odparł Francuzów. – Kiedym zobaczył, wasza ekscelencjo, iż pierwszy batalion jest w rozsypce, stanąłem na drodze i myślę sobie: „Tych przepuszczę i powitam salwami”, takem właśnie zrobił. Dowódca pułku tak bardzo pragnął to zrobić, tak żałował, że mu się nie udało, iż wyobraził sobie, iż tak właśnie było. A może i naprawdę tak było? Albo w takim zamęcie można rozeznać, co było, a czego nie było? – Muszę przy tym podkreślić, wasza ekscelencjo – ciągnął przypominając sobie rozmowę Dołochowa z Kutuzowem i swe ostatnie spotkanie ze zdegradowanym oficerem – że szeregowiec, zdegradowany Dołochow, w moich oczach wziął do niewoli oficera francuskiego i odznaczył się szczególnie. – Wasza ekscelencjo, widziałem tam atak pawłogradców – wtrącił Żerkow oglądając się niespokojnie: wcale tego dnia nie widział huzarów, a tylko słyszał o nich od oficera piechoty. – Zgnietli dwa czworoboki, wasza ekscelencjo. Przy słowach Żerkowa niektórzy się uśmiechnęli, jak zawsze spodziewając się po nim żartu; ale zauważywszy, że to, co mówił, skłaniało się ku sławie naszego oręża i dzisiejszego dnia, przybrali poważne miny, choć wielu z nich wiedziało bardzo dobrze, iż to, co mówił Żerkow, było kłamstwem na niczym nie opartym. Książę Bagration zwrócił się do staruszkapułkownika. – Wszystkim dziękuję, panowie, wszystkie oddziały spisały się po bohatersku: piechota, kawaleria i artyleria. W jaki sposób w centrum pozostawiono dwa działa? – zapytał szukając kogoś oczami. (Książę Bagration nie pytał o działa lewego skrzydła, już wiedział, że na samym początku bitwy porzucono tam wszystkie armaty.) – Zdaje się, żem pana prosił... – zwrócił się do dyżurnego oficera sztabu.  169 – Jedno zostało zagwożdżone – odpowiedział dyżurny oficer sztabowy – co z drugim się stało, nie mogę zrozumieć, byłem tam sam przez cały czas, wydałem rozkazy, a jakem tylko odjechał... Gorąco było, to prawda – dodał skromnie. Ktoś powiedział, że kapitan Tuszyn stoi tutaj pod samą wsią i że już po niego posłano. – Pan przecież tam był – rzekł książę Bagration zwracając się do księcia Andrzeja. – A jakże, ale minęliśmy się nieco – rzekł dyżurny oficer sztabowy, uśmiechając się przyjemnie do Bołkońskiego. – Nie miałem przyjemności widzieć tam pana – odrzekł książę Andrzej zimno i porywczo. Wszyscy umilkli. Na progu ukazał się Tuszyn, nieśmiało przeciskając się spoza generalskich pleców. Wymijając generałów w ciasnej izbie, skonfundowany jak zawsze na widok przełożonych, nie spostrzegł drzewca sztandaru i potknął się o nie. Kilka głosów roześmiało się. – W jaki sposób porzucono działo? – zapytał Bagration, nachmurzywszy się nie tyle na kapitana, ile na śmiejących się, wśród których najdonośniej brzmiał głos Żerkowa. Dopiero teraz, na widok groźnego dowódcy, Tuszyn przedstawił sobie całą okropność swej przewiny i hańby, że sam żyje, a stracił dwa działa. Był tak wzburzony, że do tej chwili nie zdążył o tym pomyśleć. Śmiech oficerów jeszcze bardziej zbił go z tropu. Stał przed Bagrationem z drżącą szczęką i ledwo wymówił: – Nie wiem... wasza ekscelencjo... ludzi nie było, wasza ekscelencjo. – Mogłeś pan wziąć z osłony. Że osłony nie było, tego Tuszyn nie powiedział, choć to była szczera prawda. Bał się pogrążyć w ten sposób innego dowódcę, więc w milczeniu, znieruchomiałymi oczyma patrzył prosto w oczy księciu Bagrationowi, jak uczeń, który się zaplątał, patrzy w oczy egzaminatorowi. Milczenie trwało dość długo. Książę Bagration widać, nie chcąc być surowym, nie znajdował potrzebnych słów, inni nie śmieli wtrącić się do rozmowy. Książę Andrzej spoglądał na Tuszyna spod oka, a palce jego rąk poruszały się nerwowo. – Wasza ekscelencjo – książę Andrzej ostrym głosem przerwał milczenie – raczył mnie książę posłać do baterii kapitana Tuszyna. Byłem tam i znalazłem dwie trzecie ludzi zabitych, konie zabite, dwa działa potrzaskane, a żadnej osłony. Książę Bagration i Tuszyn jednakowo uparcie patrzyli teraz na Bołkońskiego, który mówił powściągając wzburzenie. – Jeśli wasza ekscelencja pozwoli mi wyrazić swe zdanie – ciągnął – to sukces dzisiejszy zawdzięczamy przede wszystkim działaniu tej baterii oraz bohaterskiej postawie kapitana Tuszyna i jego ludzi – rzekł książę Andrzej i, nie czekając na odpowiedź, wstał i odszedł od stołu. Książę Bagration popatrzył na Tuszyna i nie życząc sobie, widać, wyrazić braku zaufania do ostrego sądu Bołkońskiego, a zarazem nie będąc w stanie całkowicie uwierzyć mu, pochylił głowę i powiedział Tuszynowi, że może odejść. Książę Andrzej wyszedł za nim. – Dziękuję, serdeńko, wybawiłeś mnie – rzekł doń Tuszyn. Książę Andrzej zmierzył okiem Tuszyna, nic nie powiedziawszy, i odszedł. Księciu Andrzejowi było smutno i ciężko. Wszystko to było takie dziwne, tak niepodobne do tego, czego się spodziewał. „Co to za jedni? Po co to? Czego im trzeba? I kiedy się to wszystko skończy?” – myślał Rostow patrząc na zmieniające się przed nim cienie. Ból w ręce stawał się coraz dokuczliwszy. Sen go morzył nieodparcie, w oczach skakały czerwone kręgi, a wrażenia tych wszystkich głosów i twarzy oraz uczucie osamotnienia zlewały się z uczuciem bólu. To oni, to ci żołnierze, ranni i nieranni – to właśnie oni uciskali i przytłaczali, i skręcali żyły, i przypiekali mięśnie w jego rozbitej ręce i w ramieniu. Żeby się od nich uwolnić, zamknął oczy.  170 Zdrzemnął się na chwilę, lecz w tej krótkiej chwili zapomnienia widział we śnie niezliczone mnóstwo obrazów: widział matkę i jej dużą, białą rękę, widział szczuplutkie ramionka Soni, oczy i uśmiech Nataszy, i Denisowa, z jego głosem i wąsami, i Tielanina, i całą swą historię z Tielaninem i Bogdanyczem. Cała ta sprawa stanowiła jedno i to samo, co ten żołnierz z ostrym głosem i cała ta sprawa, i ów żołnierz tak nękające trzymali go bez przerwy za rękę, ściskali ją i ciągnęli wciąż w jedną stronę. Próbował się od nich odsunąć, ale nie popuszczali jego ramienia ani na włos, ani na sekundę. A ono nie bolałoby, byłoby zdrowe, gdyby go nie ciągnęli: ale nie sposób się było od nich uwolnić. Otworzył oczy i spojrzał w górę. Czarna kotara nocy zwisała o łokieć nad żarem węgli. W tym świetle latały płatki śniegu. Tuszyn nie wracał, lekarz nie przybywał. Był sam, jakiś żołnierzyk siedział teraz nago po przeciwnej stronie ognia i grzał swe chude, żółte ciało. „Nikomu nie jestem potrzebny! – rozmyślał Rostow. – Nie ma kto mi pomóc, ulitować się. A przecież byłem kiedyś w domu, silny, wesoły, lubiany.” Westchnął i wraz z westchnieniem jęknął mimowolnie. – Oj, coś boli – zapytał żołnierzyk wytrząsając nad ogniem koszulę, nie czekając na odpowiedź chrząknął i dodał: – Albo to mało napsuli dziś luda – okropność! Rostow nie słuchał żołnierza. Patrzył na fruwające nad ogniem śnieżynki i wspominał rosyjską zimę, ciepły jasny dom, puszyste futro, szybkie sanie, zdrowe ciało, całą miłość i troskliwość rodziny. „I po co ja tu przyszedłem!” – myślał. Nazajutrz Francuzi nie powtórzyli ataku i resztki oddziału Bagrationa połączyły się z armią Kutuzowa.  171 CZĘŚĆ TRZECIA  172 I  Książę Wasilij nie obmyślał swoich planów. Jeszcze mniej myślał o tym, by komuś wyrządzić zło dla swej korzyści. Był tylko człowiekiem światowym, który odnosił w świecie sukcesy i z sukcesów tych uczynił sobie nawyk. Zawsze – zależnie od okoliczności, stosunków z ludźmi – snuł jakieś plany i kombinacje, z których sam nie zdawał sobie dokładnie sprawy, ale które stanowiły jedyny sens jego życia. Miał na widoku nie jeden i nie dwa takie plany i zamiary, lecz całe dziesiątki, a jedne z nich dopiero zaczynał sobie wyobrażać, inne już osiągał, jeszcze inne były niweczone. Nie mówił sobie na przykład: „Ten człowiek jest teraz możny, winienem pozyskać jego zaufanie i przyjaźń i za jego pośrednictwem uzyskać jednorazową dotację”; nie mówił też sobie: „Pierre jest teraz bogaty, powinienem skłonić go do żeniaczki z moją córką i zdobyć potrzebne mi czterdzieści tysięcy”, a przecie spotykał człowieka wpływowego i instynkt od razu mu podpowiadał, że ów człowiek może być dla niego użyteczny, przeto książę Wasilij zbliżał się z nim i przy pierwszej sposobności, bez przygotowania, instynktownie pochlebiał mu, stawał się poufały, mówił o tym, co mu było potrzebne. W Moskwie książę Wasilij miał Pierre'a pod ręką, wystarał się dla niego o nominację na kamerjunkra, co wówczas równało się randze radcy stanu, i nalegał na to, by młody człowiek pojechał razem z nim do Petersburga i zatrzymał się w jego domu. Niby w roztargnieniu, a jednocześnie z niewątpliwym przeświadczeniem, że tak być powinno, książę Wasilij robił wszystko, by Pierre'a ożenić ze swą córką. Gdyby książę Wasilij obmyślał naprzód swe plany, nie mógłby mieć w sposobie bycia takiej naturalności i takiej prostoty i poufałości w stosunkach ze wszystkimi ludźmi – stojącymi od niego wyżej i niżej. Coś go ciągnęło zawsze do ludzi mocniejszych od niego albo bogatszych, posiadał też rzadką sztukę chwytania właśnie tego momentu, kiedy trzeba i można było posłużyć się ludźmi. Pierre, zostawszy nagle bogaczem i hrabią Bezuchowem, po niedawnym osamotnieniu i beztrosce poczuł się do tego stopnia otoczony ludźmi i zajęty, że tylko w łóżku udawało mu się być samym z sobą. Musiał podpisywać papiery, mieć do czynienia z urzędami, o których znaczeniu nie miał dotychczas dokładnego pojęcia, zapytywać o coś głównego administratora, jeździć do podmoskiewskiego majątku i przyjmować mnóstwo osób, które przedtem nie chciały nawet wiedzieć o jego istnieniu, a teraz byłyby urażone i zmartwione, gdyby nie zechciał ich widzieć. Wszystkie te różne osobistości – urzędowe, krewni, znajomi – wszyscy byli jednakowo dobrze i mile usposobieni dla młodego spadkobiercy; wszyscy oni – w sposób widoczny i niewątpliwy – byli przekonani o wielkich zaletach Pierre'a. Bezustannie słyszał słowa: „Przy pańskiej niezwykłej dobroci”, albo: Przy pańskim złotym sercu”, albo: „Pan sam, hrabio, jesteś tak czysty...”, albo: „Gdyby on był tak rozumny jak pan” itd., toteż Pierre zaczynał wierzyć święcie w swą niezwykłą dobroć i swój niezwykły rozum, tym bardziej że zawsze w głębi duszy zdawało mu się, że istotnie jest bardzo dobry i bardzo rozumny. Nawet ludzie, którzy przedtem byli dlań źli i najwyraźniej wrodzy, stali się teraz dla niego nader mili i kochający. Najstarsza księżniczka, z długą talią i z włosami ulizanymi jak u lalki, dotychczas tak zawzięta, przyszła po pogrzebie do pokoju Pierre'a. Spuszczając oczy i rumieniąc się wciąż, oświadczyła, że bardzo żałuje nieporozumień, jakie między nimi były, że teraz nie  173 czuje się w prawie prosić go o nic, chyba tylko, po ciosie, który ją dotknął, o pozwolenie pozostania na kilka tygodni w tym domu, który tak kochała i w którym tyle poniosła ofiar. Nie mogła się powstrzymać i rozpłakała się przy tych słowach. Pierre, wzruszony tym, że do posągu podobna księżniczka mogła się tak zmienić, wziął ją za rękę i prosił o wybaczenie, sam nie wiedząc czego. Od tego dnia księżniczka zaczęła robić pasiasty szal dla Pierre'a i całkiem się względem niego zmieniła. – Zrób to dla niej, mon cher, ona dużo przecie wycierpiała od nieboszczyka – rzekł do niego książę Wasilij dając mu do podpisania jakiś papier na korzyść księżniczki. Książę Wasilij postanowił, że tę kość – weksel na trzydzieści tysięcy – trzeba rzucić biednej księżniczce, by nie przyszło jej do głowy komentować udziału księcia Wasilia w aferze z wytłaczanym portfelem. Pierre podpisał weksel i od tej pory księżniczka stała się dla niego jeszcze lepsza. Młodsze siostry również były dla niego miłe, szczególnie najmłodsza, ładniutka z pieprzkiem, często swymi uśmiechami i zmieszaniem na jego widok przyprawiała Pierre'a o zakłopotanie. Pierre'owi wydawało się tak naturalne, że wszyscy go kochają, a tak nienaturalne wydawałoby mu się, gdyby go ktoś nie pokochał, że nie mógł nie wierzyć w szczerość otaczających go ludzi. W dodatku nie miał czasu zadawać sobie pytania, czy ci ludzie są szczerzy, czy nieszczerzy. Wciąż nie miał czasu, wciąż był w stanie łagodnego i wesołego oszołomienia. Czuł, że stanowi ośrodek jakiegoś ważnego i powszechnego ruchu; czuł, że ciągle się po nim czegoś spodziewają, że jeśli tego nie uczyni, sprawi przykrość wielu osobom i pozbawi je tego, czego się spodziewały, a jeśli to i owo zrobi, wszystko będzie dobrze – przeto robił to, czego od niego żądano, ale to coś dobrego miał wciąż jeszcze przed sobą. W tym pierwszym okresie książę Wasilij bardziej niż inni zawładnął sprawami Pierre'a i nim samym. Od śmierci hrabiego Bezuchowa nie wypuszczał Pierre'a z rąk. Książę Wasilij miał minę człowieka obarczonego interesami, znużonego, wyczerpanego, który jednak koniec końców przez litość nie mógł rzucić na pastwę losu i oszustów tego bezradnego młodziana, apres tout268syna przyjaciela, i w dodatku z tak olbrzymim majątkiem. W ciągu tych kilku dni, które spędził w Moskwie po śmierci hrabiego Bezuchowa, wzywał do siebie Pierre'a albo sam przychodził do niego i pouczał go, co trzeba robić, tonem takiego znużenia i przeświadczenia, jak gdyby za każdym razem wypominał: „Vous savez, que je suis accablé d'affaires et que ce n'est que par pure charité, que je m'occupe, de vous, et puis vous savez bien, que ce que je vous propose est la seule chose faisable.269 – No, przyjacielu, nareszcie jutro wyjeżdżamy – rzekł doń pewnego razu takim tonem, przebierając palcami po jego łokciu, jak gdyby wszystko, co oznajmiał, było już dawno między nimi postanowione i jak gdyby nie mogło być postanowione inaczej. – Wyjeżdżamy jutro, daję ci miejsce w mej kolasce. Bardzo się cieszę. Tu wszystkie ważne sprawy mamy już załatwione. A ja już dawno powinienem wyjechać. Dostałem wiadomość od kanclerza, bom go prosił za tobą. Zaliczono cię do korpusu dyplomatycznego i zrobiono kamerjunkrem. Teraz droga dyplomacji stoi przed tobą otworem. Mimo całej siły tonu znużenia w głosie oraz przekonania, z jakimi te słowa zostały wypowiedziane, Pierre, który od dawna rozmyślał o swej karierze, chciał był oponować. Ale książę Wasilij przerwał mu gruchającym, basowym głosem, który wyłączał nawet możliwość przerwania jego przemówienia, a którego używał, jeśli zachodziła konieczność ostatecznego przekonania kogoś. – Mais, mon cher,270 zrobiłem to dla siebie, dla spokoju własnego sumienia, i nie ma za co mi dziękować. Nikt nigdy nie narzekał, że go za bardzo kochano, a zresztą, jesteś wolny, mo268  W końcu. Wiesz, że jestem zawalony interesami; tylko z litości zajmuje się tobą; zresztą dobrze wiesz, że to, co ci proponuję, jest jedynie możliwe do zrobienia.  269  174 żesz to rzucić choćby jutro. Ale w Petersburgu sam wszystko zobaczysz. I czas już oddalić się od tych okropnych wspomnień. – Książę Wasilij westchnął. – Tak, tak, kochanie. A mój kamerdyner niech jedzie w twoim powozie. Ach, tak, jeszcze zapomniałem – dodał książę Wasilij. – Wiesz, mon cher, mieliśmy z nieboszczykiem rozrachunki; co odebrałem z majątku riazańskiego, zostawię sobie: ty tego nie potrzebujesz. Później się rozliczymy. To, co książę Wasilij nazywał z „majątku riazańskiego”, stanowiło kilka tysięcy czynszu, które książę Wasilij zostawił sobie. W Petersburgu, podobnie jak w Moskwie, Pierre'a otoczyła atmosfera tkliwej miłości ludzkiej. Nie mógł wymówić się od stanowiska, a raczej godności (ponieważ nic nie robił), o które postarał się dlań książę Wasilij, znajomości zaś, zaproszeń i zajęć towarzyskich było tyle, że Pierre doznawał bardziej jeszcze niż w Moskwie uczucia oszołomienia, pośpiechu i ciągle się zbliżającego, lecz nieosiągalnego jakiegoś szczęścia. Z jego dawnego kawalerskiego towarzystwa niewiele osób było w Petersburgu. Gwardia wyruszyła na wojnę. Dołochow był zdegradowany, Anatol znajdował się w armii na prowincji, książę Andrzej był za granicą, toteż Pierre nie mógł spędzać nocy tak, jak przedtem lubił je spędzać, czy od czasu do czasu wywnętrzyć się w przyjacielskiej rozmowie ze starszym, szanowanym przyjacielem. Cały czas schodził mu na obiadach, balach i przede wszystkim u księcia Wasilia – w towarzystwie grubej księżny, jego żony, i pięknej Hélène. Anna Pawłowna Scherer, podobnie jak inni, okazała Pierre'owi, jaka zmiana zaszła w stosunku towarzystwa względem niego. Przedtem w obecności Anny Pawłowny Pierre wciąż czuł, że to, co mówi, jest nieprzyzwoite, nietaktowne, nie takie, jak trzeba, że jego odezwania, które wydają mu się rozumne, kiedy je przygotowuje w wyobraźni, stają się głupie, gdy tylko je wypowie, a przeciwnie, najlepsze wypowiedzi Hipolita okazują się rozumne i przyjemne. A teraz cokolwiek powiedział, wszystko było charmant. Jeśli nawet Anna Pawłowna nie mówiła tego, widział, że pragnęła to powiedzieć, ale powstrzymywała się jedynie przez szacunek dla jego skromności. Na początku zimy z 1805 na 1806 rok Pierre otrzymał od Anny Pawłowny taki jak zwykle różowy bilecik z zaproszeniem, do którego było dodane: „Vous trouverez chez moi la belle Hélène, qu'on ne se lasse jamais woir.”271 Czytając te słowa Pierre poczuł po raz pierwszy, że między nim a Hélène wytworzył się jakiś związek, uznawany przez innych ludzi, a ta myśl przestraszyła go, jakby nakładano na niego jakieś zobowiązanie, którego nie mógł dotrzymać, a jednocześnie podobała mu się jako zabawne przypuszczenie. Wieczór u Anny Pawłowny był taki sam jak pierwszy, tyle że nowalijką, którą Anna Pawłowna raczyła swych gości, był teraz nie Mortemart, ale dyplomata przybyły z Berlina, który przywiózł najświeższe szczegółowe wiadomości o pobycie cesarza Aleksandra w Poczdamie i o tym, jak dwaj monarszy przyjaciele zaprzysięgli sobie w nierozerwalnym sojuszu bronić słusznej sprawy przeciw wrogowi rodu ludzkiego. Anna Pawłowna przyjęła Pierre'a z odcieniem smutku, który najwidoczniej odnosił się do świeżej straty, jaka dotknęła młodego człowieka, czyli do śmierci hrabiego Bezuchowa (wszyscy uważali ciągle za swój obowiązek zapewniać Pierre'a, że jest on bardzo zasmucony zgonem ojca, którego prawie nie znał) – z odcieniem takiego samego smutku, jak i ten najdostojniejszy smutek, wyrażony przy wspominaniu najjaśniejszej cesarzowej Marii Teodorowny. Pierre czuł się tym pochlebiony. Anna Pawłowna ze zwykłą sobie umiejętnością tworzyła kółka w swym salonie. Duże kółko, w którym się znajdował książę Wasilij i generałowie, cieszyło się posiadaniem dyplomaty. Drugie kółko skupiło się przy stoliku z herbatą. Pierre chciał się przyłączyć do pierwszego kółka, wszakże Anna Pawłowna ogromnie podniecona, niby wódz na polu bitwy, gdy przychodzą 270 271  Ależ, mój drogi. Będzie u mnie piękna Hélène, na którą nie można nigdy dość się napatrzyć.  175 mu do głowy tysiące nowych świetnych pomysłów, które ledwo nadąża wprowadzać w czyn, Anna Pawłowna ujrzawszy Pierre’a dotknęła palcem jego rękawa: – Attendez, j'ai des vues sur vous pour ce soir.272– Spojrzała na Hélène i uśmiechnęła się do niej. – Ma bonne Hélène, il faut que vous soyez charitable pour ma pauvre tante, qui a une adoration pour vous. Allez lui tenir compagnie pour dix minutes.273A oto miły hrabia, który – żeby się pani niezbyt nudziło – nie odmówi towarzyszenia pani. Piękność skierowała się do cioteczki, lecz Anna Pawłowna jeszcze zatrzymała Pierre'a przy sobie. Miała przy tym minę, jakby musiała jeszcze wydać ostatnie niezbędne zarządzenie. – Zachwycająca, prawda? – rzekła do Pierre'a wskazując na odpływającą majestatycznie piękność. – Et quelle tenue!274 Taka młoda panna, a jaki takt, jaka mistrzowska umiejętność zachowania się! Wypływa to z serca! Szczęśliwy ten, do kogo będzie należała. Najmniej światowy mąż mimo woli zajmie najświetniejszą przy niej pozycję w świecie. Prawda? Chciałam tylko poznać pańskie zdanie – i Anna Pawłowna zwolniła Pierre'a. Pierre szczerze przytaknął Annie Pawłownie na jej zapytanie o umiejętności zachowania się Hélène. Jeśli kiedykolwiek myślał o Hélène, to właśnie o jej urodzie i o tej jej niepospolitej, spokojnej umiejętności milcząco dostojnego zachowywania się w świecie. Cioteczka przyjęła do swego kącika dwoje młodych ludzi, lecz jak gdyby ukrywała swe uwielbienie dla Hélène, a bardziej pragnęła wyrazić strach przed Anną Pawłowna. Spoglądała na siostrzenicę, jak gdyby zapytując, co ma robić z tymi ludźmi. Odchodząc od nich Anna Pawłowna znowu dotknęła paluszkiem rękawa Pierre'a i rzekła: – J'espère que vous ne direz plus qu'on s'ennuie chez moi.275 Hélène uśmiechnęła się z wyrazem, który mówił, że nie dopuszcza nawet możliwości, by ktoś na nią patrząc nie był zachwycony. Cioteczka zakasłała, przełknęła ślinę i oświadczyła po francusku, że bardzo jest rada widzieć Hélène, potem zwróciła się do Pierre'a z takim samym powitaniem i z taką samą miną. Wśród nudnej i kulejącej rozmowy Hélène obejrzała się na Pierre'a i uśmiechnęła się doń tym samym pogodnym, pięknym uśmiechem, jakim uśmiechała się do wszystkich. Pierre tak przywykł do tego uśmiechu i tak mało mu on mówił, że nie zwrócił na niego nawet uwagi. Tymczasem cioteczka mówiła o kolekcji tabakierek, którą posiadał nieboszczyk ojciec Pierre'a, hrabia Bezuchow, i pokazała swoją tabakierkę. Księżniczka Hélène wyraziła życzenie obejrzenia portretu męża cioteczki namalowanego na tabakierce. – To prawdopodobnie robota Vinesa – rzekł Pierre wymieniając znanego miniaturzystę. Pochylił się nad stołem, by wziąć tabakierkę, a jednocześnie przysłuchiwał się rozmowie przy sąsiednim stole. Wstawał już pragnąc obejść rozmówczynię, ale cioteczka podała mu tabakierkę wprost przez Hélène, poza nią. Hélène pochyliła się, żeby zrobić miejsce, i obejrzała się z uśmiechem. Miała suknię, jak zawsze na przyjęciach, bardzo wyciętą z przodu i z tyłu – wedle ówczesnej mody. Jej biust, który Pierre'owi wydawał się zawsze jak z marmuru, obecnie znajdował się tak blisko jego oczu, że swymi krótkowzrocznymi oczami mimo woli ogarniał żywy powab jej ramion i szyi, tak bliski jego warg, że wystarczyło nieco się pochylić, by ich dotknąć. Czuł ciepło jej ciała, zapach perfum i skrzypienie jej gorsetu przy każdym ruchu. Widział nie jej piękność posągową, tworzącą jedną całość z suknią, lecz widział i odczuwał 272  Proszę poczekać, mam na pana widoki na dziś wieczór. Moja droga Hélène, proszę być litościwą dla mej biednej ciotki, która panią uwielbia. Proszę dotrzymać jej towarzystwa przez dziesięć minut. 274 A jakie zachowanie! 275 Spodziewam się, że już pan nie powie, że u mnie nudno. 273  176 cały powab jej ciała, osłoniętego jedynie suknią. A raz je ujrzawszy nie mógł już widzieć inaczej – jak nie możemy powrócić do złudy, która się rozwiała. „Czyżbyś dotąd nie zauważył, iż jestem piękna? – jak gdyby mówiła Hélène. – Nie dostrzegałeś, że jestem kobietą? Tak, jestem kobietą, która może należeć do każdego i do pana również” – mówiło jej spojrzenie. I w tej chwili Pierre poczuł, że Hélène nie tylko mogła, ale powinna być jego żoną, że nie może być inaczej. W tej chwili wiedział to z całą pewnością, jakby mógł to wiedzieć stojąc z nią przy ołtarzu. Jak to się stanie? i kiedy? nie wiedział; nie wiedział również, czy to będzie dobrze (nawet jakby wyczuwał, że z jakiegoś powodu nie będzie dobrze), ale wiedział, że tak będzie. Pierre spuścił oczy, znowu je podniósł i na nowo pragnął ją widzieć jako daleką, obcą sobie piękność, którą widywał codziennie przedtem; ale już nie mógł tego uczynić. Nie mógł, jak człowiek, który raz zobaczywszy we mgle krzew burzanu wziął go za drzewo, ponownie ujrzawszy krzew nie może brać go za drzewo. Była już mu strasznie bliska. Miała już nad nim władzę. I między nim a nią nie było już żadnych przegród prócz przegrody jego własnej woli. – Bon, je vous laisse dans votre petit coin. Je vois que vous y êtes très bien276– odezwał się głos Anny Pawłowny. A Pierre, zastanawiając się ze strachem, czy nie zrobił czegoś nagannego, poczerwieniał i rozejrzał się dokoła. Zdawało mu się, że wszyscy wiedzą, podobnie jak on, co mu się przydarzyło. Po pewnym czasie, kiedy się zbliżył do dużego kółka, Anna Pawłowna rzekła do niego: – On dit que vous embellissez votre maison de Pétersbourg.277 To była prawda: architekt powiedział, że to jest potrzebne, więc Pierre sam nie wiedząc dlaczego, odnawiał swój ogromny dom w Petersburgu. – C'est bien mais ne déménagez pas de chez le prince Basile. Il est bon d'avoir un ami comme le prince – oświadczyła uśmiechając się do księcia Wasilia. – J'en sais quelque chose. N’est-ce pas?278A pan jesteś tak jeszcze młody. Potrzebujesz rady. Proszę się nie gniewać na mnie, ale korzystam z praw staruszki. – Zamilkła, jak zawsze milkną kobiety, spodziewając się czegoś po tym, kiedy wspomną o swym wieku. – Jeśli się ożenisz, to inna sprawa – i zespoliła ich w jednym spojrzeniu. Pierre nie patrzył na Hélène i ona nie patrzyła na niego. Lecz była wciąż tak strasznie mu bliska. Wystękał coś i zaczerwienił się. Pierre, wróciwszy do domu, długo nie mógł zasnąć, myśląc o tym, co mu się zdarzyło. Co właściwie mu się zdarzyło? Nic. Zrozumiał tylko, że kobieta, którą znał jako dziecko, o której mówił z roztargnieniem: „Tak, ładna”, kiedy mu powiadano, że Hélène jest piękna, zrozumiał, że ta kobieta może należeć do niego. „Ale ona jest głupia, sam mówiłem, że jest głupia – rozmyślał. – Jest coś szpetnego w tym uczuciu, które we mnie wzbudziła, coś zakazanego. Mówiono mi, że jej brat Anatol był w niej zakochany i ona była w nim zakochana, że wynikła z tego cała historia i że z tego powodu wysłano Anatola. Jej brat – Hipolit... Jej ojciec – książę Wasilij... Niedobrze” – myślał, a jednocześnie, kiedy tak rozważał (rozważania jeszcze nie zostały zakończone), przyłapywał się na uśmiechu i zdawał sobie sprawę, że spoza pierwszych wysuwa się wiele innych rozważań, bo jednocześnie myślał o jej mierności i marzył o tym, że kiedyś zostanie jego żoną, może go pokochać, może stać się zupełnie inna, i że wszystko, co o niej myślał i słyszał, może się okazać nieprawdą. I znowu ją widział, nie jakąś tam córkę księcia Wasilia, lecz widział całe jej ciało przysłonięte tylko szarą suknią. „Ależ nie, czemu 276  Dobrze, pozostawiam was w waszym kąciku. Widzę, że wam tu dobrze. Mówią, że pan przyozdabia swój dom w Petersburgu. 278 To dobrze, ale nie trzeba się wyprowadzać od księcia Wasilia. Dobrze jest mieć takiego przyjaciela jak książę... Już ja coś o tym wiem. Prawda? 277  177 przedtem nie przychodziła mi do głowy ta myśl?” I znowu mówił sobie, że to jest niemożliwe; wydawało mu się, że w tym małżeństwie byłoby coś obrzydliwego, przeciwnego naturze, nieuczciwego. Przypominał sobie jej dawne słowa, spojrzenia, słowa i spojrzenia tych, którzy ich razem widywali. Przypomniał sobie słowa i spojrzenia Anny Pawłowny, kiedy mu mówiła o domu, przypomniał sobie tysiące takich aluzji księcia Wasilia oraz innych i ogarnął go lęk, czy nie zobowiązał się w jakiś sposób do dokonania czegoś najwidoczniej niedobrego, czego nie powinien zrobić. Wszakże kiedy wypowiadał taką decyzję, jednocześnie w innym zakątku duszy wypływał obraz Hélène w całej krasie jej kobiecości.  178 II  W listopadzie 1805 roku książę Wasilij musiał się udać na rewizję do czterech guberni. Postarał się dla siebie o tę misję, by przy okazji odwiedzić swe zrujnowane posiadłości oraz – zabrawszy ze sobą syna Anatola (z miejsca postoju jego pułku) – udać się razem z nim do księcia Mikołaja Andrejewicza Bołkońskiego – z myślą ożenienia syna z córką tego bogatego starca. Wszelako przed odjazdem i przed tymi nowymi interesami książę Wasilij musiał rozstrzygnąć rzecz z Pierre'em, który, co prawda, ostatnio spędzał całe dni w domu, czyli u księcia Wasilia, u którego mieszkał. Był w obecności Hélène śmieszny, wzburzony i głupi (jak przystoi zakochanym), ale ciągle jeszcze się nie oświadczał. „Tout ça est bel et bon, mais il faut que ça finisse”279 – rzekł do siebie pewnego ranka książę Wasilij z westchnieniem smutku, uświadamiając sobie, że Pierre, tak bardzo mu zobowiązany (no cóż, Bóg z nim), nie bardzo ładnie postępuje w tej sprawie. „Młodość... lekkomyślność... no cóż. Bóg z nim – pomyślał książę Wasilij z uczuciem zadowolenia ze swej dobroci. – Mais il faut que ça finisse.280Pojutrze imieniny Loli, zaproszę tych i owych, a jeśli on nie zrozumie, co powinien uczynić, to już będzie moja sprawa. Tak, moja sprawa. Jestem ojcem!” Przez półtora miesiąca od wieczoru u Anny Pawłowny i od bezsennej, burzliwej nocy, która po nim nastąpiła, kiedy Pierre doszedł do wniosku, że ożenek z Hélène byłby nieszczęściem, że powinien unikać jej i wyjechać, Pierre nie wyprowadził się od księcia Wasilia i z przerażeniem czuł, że w oczach ludzi każdy dzień coraz bardziej związuje go z Hélène, że nie może się od niej oderwać, że to będzie straszne, ale jednak musi związać z nią swój los. Może i mógłby się powstrzymać, lecz nie było dnia, by u księcia Wasilia (u którego rzadko bywały przyjęcia) nie urządzano wieczorku, na którym musiał być Pierre, jeśli nie chciał zepsuć ogólnej przyjemności i zawieść powszechnego oczekiwania. Książę Wasilij, w tych rzadkich chwilach, kiedy bywał w domu, przechodząc obok Pierre'a pociągał go za rękę w dół, w roztargnieniu nadstawiał mu do pocałowania wygolony, pomarszczony policzek i mówił albo „do jutra”, albo „do obiadu, bo już się z tobą nie zobaczę”, albo „dla ciebie zostaję w domu” itp. Wszakże nie bacząc na to, iż książę Wasilij, pozostając dla Pierre'a (jak sam powiadał) w domu – nie zamieniał z nim nawet dwóch słów, Pierre nie miał siły zawieść jego oczekiwania. Codziennie powtarzał sobie jedno i to samo: „Przecie muszę wreszcie ją zrozumieć i zdać sobie sprawę: kim ona jest? Czy przedtem się myliłem, czy też obecnie się mylę? Nie, ona nie jest głupia; nie, to wspaniała dziewczyna! – mówił sobie czasami. – Nigdy się nie myli, nigdy nie powiedziała nic głupiego. Mało mówi, ale to, co powie, jest zawsze proste i zrozumiale. Tak, nie jest głupia. Nigdy się nie zdetonowała i nie detonuje się. Tak, to niezła kobieta!” Często mu się zdarzało, że zaczynał w jej obecności filozofować lub głośno myślał i za każdym razem odpowiadała mu na to albo krótką, lecz dorzeczną uwagą, która świadczyła, że to jej nie zajmuje, albo milczącym uśmiechem i spojrzeniem, które najwyraźniej wskazywało Pierre'owi jej wyższość. Miała rację, uważając, że wszelkie mędrkowanie to głupstwo w porównaniu z tym uśmiechem. 279 280  To bardzo pięknie, ale trzeba już z tym skończyć. Jednak to musi się skończyć.  179 Zawsze zwracała się do Pierre'a z radosnym, ufnym uśmiechem, który się odnosił tylko do niego i miał w sobie coś bardziej znaczącego niż zwykły uśmiech zawsze zdobiący jej twarz. Pierre wiedział, że wszyscy tylko czekają na to, by wyrzekł wreszcie jedno słowo, przestąpił wiadomą linię – i wiedział, że wcześniej czy później przestąpi ją, wszelako jakieś niepojęte przerażenie ogarniało go na samą myśl o tym strasznym kroku. W ciągu tego półtora miesiąca, podczas którego czuł, że go coraz bardziej wciąga ta przerażająca przepaść, Pierre powtarzał sobie tysiąc razy: ,,Ależ co to? Trzeba być stanowczym! Czyżbym nie potrafił?” Chciał się zdecydować, ale czuł z przerażeniem, że w tym wypadku nie potrafi okazać tej stanowczości, o której wiedział, że ją w sobie ma, i którą istotnie miał. Pierre należał do tych ludzi, którzy są silni tylko wtedy, kiedy czują się zupełnie czyści. A od tego dnia, kiedy go opanowało owo uczucie pożądania, którego doznał nad tabakierką u Anny Pawłowny, nieświadome uczucie karygodności tego pożądania paraliżowało jego stanowczość. W dniu imienin Hélène było u księcia Wasilia na kolacji niewielkie grono osób najbliższych, jak mówiła księżna: „krewni i przyjaciele”. Wszystkim tym krewnym i przyjaciołom dano do zrozumienia, że tego dnia powinien się zdecydować los solenizantki. Goście siedzieli przy kolacji. Księżna Kuragin, masywna, niegdyś piękna, postawna kobieta, siedziała na miejscu gospodyni. Po obu jej stronach siedzieli pocześniejsi goście – stary generał, jego żona i Anna Pawłowna Scherer; przy końcu stołu siedzieli goście mniej wiekowi i mniej pocześni; siedzieli tam również domownicy, a Pierre i Hélène – obok siebie. Książę Wasilij nie jadł kolacji: przechadzał się dokoła stołu w dobrym humorze i przysiadał się to do jednego, to do drugiego gościa. Każdemu powiedział jakieś niedbałe i przyjemne słówko, wyjąwszy Pierre'a i Hélène, których obecności jak gdyby nie dostrzegał. Książę Wasilij ożywiał wszystkich. Jasno płonęły woskowe świece; srebra i kryształy zastawy, stroje dam, złoto i srebro epoletów – wszystko to lśniło, dokoła stołu snuła się służba w czerwonych kubrakach; wokół stołu rozlegało się szczękanie noży, brzęk szklanek, talerzy i ożywiony gwar kilku naraz rozmów. Było słychać, jak w jednym końcu stary szambelan przekonywał staruszkę baronową o swej płomiennej do niej miłości i jak rozlega się jej śmiech; z drugiej strony – opowiadanie o niepowodzeniu jakiejś Marii Wiktorowny. W środku stołu książę Wasilij skupił słuchaczy wokół siebie. Z żartobliwym uśmiechem opowiadał damom o ostatnim – środowym – posiedzeniu Rady Stanu, na którym Sergiusz Kuźmicz Wiazmitinow, nowy wojskowy generał-gubernator Petersburga, otrzymał i odczytał słynny wówczas reskrypt cesarza Aleksandra Pawłowicza, w którym cesarz pisał z armii do Sergiusza Kuźmicza, że ze wszystkich stron otrzymuje adresy o wierności narodu, że adres Petersburga jest dla niego szczególnie przyjemny, że jest dumny z tego, iż ma honor być głową takiej nacji, i postara się być jej godnym. Ów reskrypt zaczynał się od słów: „Sergiuszu Kuźmiczu! Ze wszystkich stron dochodzą mnie wieści...” itd. – Więc nie doszło dalej niż do „Sergiuszu Kuźmiczu”? – pytała pewna dama. – Tak, tak, ani o włos – odpowiedział śmiejąc się książę Wasilij. – „Sergiuszu Kuźmiczu... ze wszystkich stron. Ze wszystkich stron, Sergiuszu Kuźmiczu...” Biedny Wiazmitinow nie mógł w żaden sposób ruszyć dalej. Kilka razy zabierał się do reskryptu, ale zaledwie przeczytał: „Sergiuszu...” pochlipywania... „Ku...źmi...czu”... łzy... i „ze wszystkich stron...” zagłuszają szlochania, więc dalej nie mógł. I znowu chusteczka, i znowu: „Sergiuszu Kuźmiczu, ze wszystkich stron...” i łzy... Więceśmy poprosili, by kto inny przeczytał. – Kuźmiczu... ze wszystkich stron... i łzy.. – powtórzył ktoś śmiejąc się. – Proszę nie być złośliwym – odezwała się z drugiego końca stołu Anna Pawłowna i pogroziła palcem. – C'est un si brave et excellent homme, notre bon Viasmitinoff... 281 Wszyscy bardzo się śmieli. W górnym honorowym końcu stołu wszyscy, jak się zdawało, byli weseli i pod wpływem różnorodnych nastrojów ożywieni; tylko Pierre i Hélène w mil281  To dzielny, wspaniały człowiek, ten nasz zacny Wiazmitinow...  180 czeniu, obok siebie, siedzieli niemal na szarym końcu; oboje mieli na twarzy powściągany promienny uśmiech, niezależny od Sergiusza Kuźmicza – uśmiech zawstydzenia wobec własnych uczuć. Cokolwiek mówili inni, jakkolwiek śmiali się i żartowali, pili ze smakiem wino reńskie i zajadali sauté i lody, jakkolwiek omijali wzrokiem tę parę, zdając się wobec niej obojętni i nie zwracając na nią uwagi, jednak z jakiegoś powodu wyczuwało się ze spojrzeń z rzadka na nich rzucanych, że i anegdota o Sergiuszu Kuźmiczu, i śmiech, i jedzenie – wszystko to było udane, a cała siła uwagi wszystkich była zwrócona tylko na tych dwoje – na Pierre'a i Hélène. Książę Wasilij naśladował pochlipywania Sergiusza Kuźmicza, a jednocześnie obiegał córkę spojrzeniem; a gdy się śmiał, wyraz jego twarzy mówił: „Tak, tak, wszystko idzie dobrze: dziś wszystko się rozstrzygnie.” Anna Pawłowna groziła mu za „notre bon Viasmitinoff”, a w jej oczach, które mimochodem łysnęły w tym momencie ku Pierre'owi, książę Wasilij wyczytał, że gratuluje mu przyszłego zięcia i szczęścia córki. Stara księżna ze smutnym westchnieniem częstowała sąsiadkę winem i zarazem gniewnie spojrzała na córkę i tym westchnieniem jakby mówiła: „Tak, moja droga, już nam nic innego nie pozostało, tylko pić słodkie wino, teraz przyszedł czas, aby ta młodzież mogła być tak wyzywająco szczęśliwa.” „Jakże to wszystko głupie, co opowiadam, jakby to mnie w ogóle interesowało – myślał dyplomata spoglądając na szczęśliwe oblicza kochanków – to jest dopiero szczęście!” Wśród tych marnych, drobnych, sztucznych zainteresowań, łączących owo towarzystwo, znalazło się zwykłe uczucie wzajemnego pociągu dwojga pięknych i zdrowych młodych ludzi – mężczyzny i kobiety. I to ludzkie uczucie przytłumiło wszystko, i szybowało nad całą ich sztuczną paplaniną. Żarty były niewesołe, nowe wiadomości nieinteresujące, ożywienie – wyraźnie sztuczne. Nie tylko oni, ale nawet lokaje usługujący przy stole jak gdyby czuli to samo i zapominali o przepisach służby – zapatrzeni w promienne oblicze pięknej Hélène i w czerwoną, otyłą, szczęśliwą i niespokojną twarz Pierre'a. Nawet płomienie świec jak gdyby skupiały swoje światło tylko na tych dwóch szczęśliwych obliczach. Pierre czuł, że jest ośrodkiem zainteresowania, a ta sytuacja i cieszyła go, i żenowała. Był jak człowiek bardzo czymś zaabsorbowany. Nic nie widział jasno, nie rozumiał i nie słyszał. Tylko z rzadka, znienacka migały mu w duszy urywki myśli i wrażeń z rzeczywistości. „Więc już wszystko skończone! – myślał. – I jak to się wszystko stało? Tak szybko! Teraz już wiem, że to nieuchronnie musiało się dokonać nie dla niej samej, nie dla mnie samego, ale dla wszystkich. Oni wszyscy tak na to czekają, tak są przekonani, że to się stanie, że nie mogę, nie mogę ich oszukać. Ale jak to będzie? Nie wiem, ale będzie, będzie niechybnie!” – myślał Pierre spoglądając na te ramiona lśniące tuż przy jego oczach. Lecz nagle ogarniał go wstyd. Czuł się nieswojo, że on jeden zajmuje uwagę wszystkich, że w ich oczach uchodzi za szczęśliwca, że ze swą nieładną twarzą wygląda na jakiegoś Parysa zagarniającego Hélène. „Ale trudno, zawsze tak bywa i tak być musi – pocieszał się. – A zresztą, co ja zrobiłem, żeby tak było? Kiedy to się zaczęło? Z Moskwy wyjechałem razem z księciem Wasiliem. Wówczas jeszcze nic nie było. Później – dlaczego miałem u niego nie zamieszkać? Potem grałem z nią w karty i podniosłem jej ridicule, jeździłem z nią na spacer. Kiedy się to wszystko zaczęło, kiedy się to wszystko stało?” I oto siedzi obok niej jako narzeczony, słyszy, widzi, czuje jej bliskość, jej oddech, jej ruchy, jej urodę. Nagle wydaje mu się, że to nie ona, ale on sam jest tak niezwykle piękny, że dlatego właśnie wszyscy na niego patrzą, i – szczęśliwy z podziwu wszystkich – wypręża pierś, podnosi głowę i raduje się własnym szczęściem. Nagle słyszy czyjś głos, głos znajomy, który coś powtarza po raz drugi. Ale Pierre jest tak zaprzątnięty, że nie pojmuje tego, co się do niego mówi. – Pytam cię, kiedyś dostał list od Bołkońskiego – książę Wasilij powtarza po raz trzeci. – Mój drogi, jakiś ty roztargniony. Książę Wasilij uśmiecha się i Pierre widzi, że wszyscy się uśmiechają patrząc na niego i na Hélène. „No cóż, skoro już wszyscy wiecie – mówi Pierre do siebie. – No cóż? to prawda”, i on również się uśmiecha swym łagodnym, dziecięcym uśmiechem, i Hélène się uśmiecha.  181 – Kiedyżeś otrzymał? Z Ołomuńca? – powtarza książę, jakby musiał to wiedzieć w celu rozstrzygnięcia sporu. „Jak można mówić i myśleć o takich bagatelach?” – myśli Pierre. – Tak, z Ołomuńca – odpowiada z westchnieniem. Po kolacji Pierre wraz z innymi poprowadził swą damę do salonu. Goście zaczęli się rozjeżdżać, a niektórzy wychodzili nie pożegnawszy się z Hélène, jakby nie chcąc odrywać jej od poważnego zajęcia, zbliżali się na chwilkę, prędko odchodzili i nie pozwalali się odprowadzać. Dyplomata milczał smętnie, wychodząc z salonu. Stanęła przed nim cała marność dyplomatycznej kariery w porównaniu ze szczęściem Pierre'a. Stary generał gniewliwie odburknął swej żonie, gdy go zapytała, czy go nie boli noga. „Ach, ty głupia starucho – pomyślał sobie. – Ot, Helena Wasiliewna nawet mając pięćdziesiątkę będzie piękna.” – Zdaje się, że mogę pani powinszować – szepnęła do księżny Anna Pawłowna i mocno ją pocałowała. – Zostałabym, gdyby nie migrena. Księżna nic nie odpowiedziała, męczyła ją zazdrość z powodu szczęścia córki. Gdy odprowadzono gości, Pierre długo pozostawał sam na sam z Hélène w malutkim saloniku, gdzie usiedli. I przedtem, w ciągu ostatnich kilku tygodni, często przebywał sam na sam z Hélène, ale nigdy nie mówił jej o miłości. Teraz czuł, że to jest konieczne, ale w żaden sposób nie mógł się zdecydować na ten ostateczny krok. Wstydził się, wydawało mu się, że tu, przy Hélène, zajmuje czyjeś, cudze miejsce. „Nie dla ciebie to szczęście – mówił mu jakiś wewnętrzny głos. – To szczęście jest dla tych, którym nie dostaje tego, co ty posiadasz.” Przecie należało coś powiedzieć, więc się odezwał. Zapytał, czy jest zadowolona z dzisiejszego wieczoru. Odpowiedziała mu ze zwykłą swą prostotą, że te imieniny należały dla niej do najmilszych. Pozostał jeszcze ten i ów z najbliższych krewnych. Siedzieli w dużym salonie. Książę Wasilij leniwym krokiem podszedł do Pierre'a. Pierre wstał i oświadczył, że już późno. Książę Wasilij spojrzał na niego surowo, pytająco, jakby to, co powiedział, było tak dziwne, że nawet niewarte usłyszenia. Ale zaraz potem wyraz surowości ustąpił, książę Wasilij pociągnął Pierre'a za rękę w dół, posadził go i uśmiechnął się życzliwie. – No cóż, Lola? – zwrócił się zaraz do córki tym niedbałym tonem tkliwości z nawyku, którego nabywają rodzice pieszczący swe dzieci od małego, a na co książę Wasilij wpadł naśladując innych rodziców. I znowu zwrócił się do Pierre'a: – „S e r g i u s z u K u ź m i c z u, z e w s z y s t k i c h s t r o n” – rzekł odpinając górny guzik przy kamizelce. Pierre uśmiechnął się, ale po jego uśmiechu można było poznać, że rozumie, iż w owej chwili nie anegdota o Sergiuszu Kuźmiczu interesuje księcia Wasilia; i książę Wasilij zrozumiał, że Pierre go pojął. Książę Wasilij wymruczał coś i wyszedł. Pierre'owi wydało się, że nawet książę Wasilij jest zmieszany. Zmieszanie tego starego światowca wzruszyło Pierre’a, obejrzał się na Hélène – zdawało się, jak gdyby i ona była zmieszana – i mówiła spojrzeniem: „Cóż, sam sobie jesteś winien.” „Trzeba natychmiast zrobić ten krok, ale ja nie mogę, nie mogę” – myślał Pierre i znowu zagadnął o czymś postronnym, o Sergiusza Kuźmicza, zapytywał, na czym polega anegdota, której nie dosłyszał. Kiedy książę Wasilij wszedł do salonu, księżna rozmawiała cicho z niemłodą damą o Bezuchowie. – Oczywiście, c'est un parti très brillant, mais le bonheur, ma chère... 282 – Les mariages se font dans les cieux283– odpowiedziała niemłoda dama. Książę Wasilij, jak gdyby nie słysząc dam, przeszedł do odległego kąta i usiadł na kanapie. Zamknął oczy i niby drzemał. Głowa mu opadła, ocknął się. 282 283  Moja droga, to świetna partia, ale szczęście... Małżeństwa są związane w niebie.  182 – Aline – odezwał się do żony – allez voir ce qu'ils font.284 Księżna zbliżyła się do drzwi, minęła je z miną znaczącą i obojętną i zajrzała do saloniku. Pierre i Helene siedzieli jak przedtem i rozmawiali. – Ciągle to samo – odpowiedziała mężowi. Książę Wasilij nachmurzył się, wykrzywił usta, policzki mu zadrgały, przez co nabierał zwykle nieprzyjemnego i ordynarnego wyrazu twarzy; otrząsnął się, wstał, odrzucił głowę w tył i zdecydowanymi krokami przeszedł obok dam – do saloniku. Podszedł do Pierre'a szybkim krokiem, radośnie. Twarz księcia była tak niezwykle uroczysta, że Pierre wstał przerażony, kiedy go zobaczył. – Chwała Bogu! – rzekł. – Żona wszystko mi powiedziała! – jedną ręką objął Pierre'a, drugą – córkę. – Moja kochana Lolu! Jestem bardzo, bardzo szczęśliwy. – Głos mu zadrżał. – Kochałem twego ojca... ona będzie ci dobrą żoną... niechże was Bóg błogosławi!... Uścisnął córkę, potem znowu Pierre'a i pocałował go swymi starczymi ustami. Łzy naprawdę zwilżyły mu policzki. – Księżno, chodźże tutaj! – zawołał. Księżna przyszła i również się rozpłakała. Niemłoda dama też ocierała twarz chusteczką. Całowano Pierre'a i on kilkakrotnie całował dłoń pięknej Hélène... Po pewnym czasie znowu pozostawiono ich samych. „Tak właśnie wszystko to powinno być i nie mogło być inaczej – myślał Pierre – dlatego nie ma co pytać, czy to dobrze, czy źle. Dobrze, bo już się wyklarowało i nie ma dawnych dręczących wątpliwości.” Pierre trzymał w milczeniu rękę narzeczonej i patrzył na jej piękną pierś, która się wznosiła i opadała. – Hélène! – rzekł nagle głośno i zamilkł. „W takim wypadku mówi się coś osobliwego” – myślał, ale żadną miarą nie mógł sobie przypomnieć, co właściwie mówi się w takich wypadkach. Spojrzał jej w oczy. Przysunęła się doń bliżej. Twarz jej zarumieniła się. – Ach, proszę zdjąć te... jak je tam... – i wskazywała okulary. Pierre zdjął okulary i prócz owego dziwacznego wyrazu, z jakim spoglądają oczy ludzi, którzy zdjęli okulary, w jego wzroku widniał pytający lęk. Chciał się pochylić do jej ręki i ucałować ją; lecz Hélène szybkim i brutalnym ruchem głowy zagarnęła jego usta i złączyła ze swoimi. Jej twarz zaskoczyła Pierre'a zmienionym wyrazem nieprzyjemnego zmieszania. „Teraz już za późno, wszystko skończone; zresztą, kocham ją” – pomyślał Pierre. –Je vous aime!285– rzekł przypomniawszy sobie, co trzeba mówić w takich wypadkach; lecz jego słowa zabrzmiały tak ubogo, że zrobiło mu się wstyd za siebie. Po upływie półtora miesiąca był już żonaty i jako szczęśliwy, jak mówiono, właściciel pięknej żony i milionów – osiedlił się w Petersburgu w dużym, świeżo odnowionym domu hrabiów Bezuchowów.  284 285  Alino... zobacz, co oni robią. Kocham panią!  183 III  W grudniu 1805 roku stary książę Mikołaj Andreicz Bołkoński otrzymał list od księcia Wasilia, powiadamiający go, że książę przybędzie wraz z synem. („Udaję się na rewizję i oczywiście sto wiorst jest dla mnie niczym, by wielce szanownego księcia i mego dobrodzieja odwiedzić – pisał – a mój Anatol jedzie właśnie do armii i towarzyszy mi, mam nadzieję, że pozwoli książę, aby mógł osobiście wyrazić mu ten głęboki szacunek, który, podobnie jak jego ojciec, żywi dla księcia.”) – A więc Marie nawet wozić nie trzeba: konkurenci sami do nas przyjeżdżają – rzekła ostrożnie mała księżna, usłyszawszy o tym. Książę Mikołaj Andreicz skrzywił się i nic nie odpowiedział. Po upływie dwóch tygodni od przyjścia listu przyjechała najpierw wieczorem służba księcia Wasilia, a nazajutrz zjechał i on sam z synem. Stary Bołkoński zawsze był nieszczególnego zdania o charakterze księcia Wasilia, a tym bardziej w ostatnich czasach, kiedy książę Wasilij za nowych panów, za Pawła i Aleksandra, daleko zaszedł w urzędach i zaszczytach. Obecnie zaś z aluzji listu oraz małej księżny zrozumiał, o co chodzi, i nieszczególne mniemanie o księciu Wasiliu przeszło w duszy księcia Mikołaja Andreicza w uczucie nieżyczliwej wzgardy. Mówiąc o nim parskał nieustannie. Owego dnia, kiedy miał przyjechać książę Wasilij, książę Mikołaj Andreicz był szczególnie niezadowolony i nie w humorze. Czy dlatego był nie w humorze, iż przyjeżdżał książę Wasilij, czy też dlatego był szczególnie niezadowolony z przyjazdu księcia Wasilia, że był nie w humorze – trudno wiedzieć; był jednak nie w humorze i Tichon jeszcze rano odradzał architektowi iść z raportem do księcia. – Słyszy pan, jak chodzi – rzekł Tichon zwracając uwagę architekta na odgłosy kroków księcia. – Stawia całą stopę – już my wiemy... Przecie o godzinie dziewiątej, jak zwykle, książę wyszedł na spacer w swej aksamitnej szubce z sobolowym kołnierzem i w takiej samej czapce. W przeddzień spadł śnieg. Dróżka, którą książę chadzał do oranżerii, została oczyszczona, na odgarniętym śniegu widniały ślady miotły, a łopata była wetknięta w pulchny wał śniegu, ciągnący się po obu stronach dróżki. Książę chmurny i milczący obszedł oranżerię, podwórzec i zabudowania. – A saniami można przejechać? – zapytał odprowadzającego go do domu, pełnego uszanowania rządcę, który z twarzy i manier przypominał swojego pana. – Śnieg kopny, jaśnie panie. Jużem kazał rozgarnąć na preszpekcie. Książę pochylił głowę i zbliżył się do ganku. „Dzięki Ci, Panie – pomyślał rządca – burza minęła!” – Przejechać było ciężko, jaśnie panie – dodał rządca. – Słychać, jaśnie panie, że minister odwiedza jaśnie pana? Książę odwrócił się do rządcy i wbił weń chmurne spojrzenie. – Co? Minister? Jaki minister? Kto kazał? – zaczął swym przenikliwym, twardym głosem. – Dla księżniczki, mojej córki, nie oczyścili, ale dla ministra! Nie ma dla mnie ministrów! – Jaśnie panie, ja uważałem...  184 – Tyś uważał! – krzyknął książę jeszcze pośpieszniej i niewyraźniej wymawiając słowa. – Tyś uważał... Zbóje! hultaje!... Ja ciebie nauczę uważać – i podniósłszy kij zamierzył się nim na Ałpatycza, i uderzyłby, gdyby rządca mimo woli nie był się uchylił od ciosu. – Uważał!... Łajdak!... – krzyczał spiesznie. Ale mimo że Ałpatycz, sam przerażony swym zuchwalstwem – iż uchylił się od uderzenia – podszedł do księcia i pokornie spuścił przed nim swą łysą głowę, czy może właśnie dlatego książę wciąż krzycząc: „Łajdaki!... zasypać drogę...”, nie podniósł kija po raz drugi i wpadł na pokoje. Przed obiadem księżniczka i m-lle Bourienne, które wiedziały, że książę jest nie w humorze, czekały na niego stojąc: m-lle Bourienne z rozpromienioną twarzą, która mówiła: „Ja o niczym nie wiem, jestem taka sama jak zawsze”, a księżniczka Maria – blada, wystraszona, ze spuszczonymi oczyma. Najprzykrzejsze dla księżniczki Marii było to, że wiedziała, iż w takich wypadkach należy postępować tak jak m-lle Bourienne, a przecie nie mogła tego zrobić. Wydawało się jej: „Zrobię tak, jakbym nic nie zauważyła, to pomyśli, że nie mam dla niego współczucia, zrobię tak, żem niby sama zmartwiona i nie w humorze, to powie (tak właśnie bywało), że nos spuściłam na kwintę” itd. Książę spojrzał na wystraszoną twarz córki i parsknął. – Łaj... albo głupia!... – rzekł. „I tamtej nie ma! już jej naplotkowali” – pomyślał o małej księżnie, której nie było w jadalni. – A gdzie księżna? – zapytał – Chowa się?... – Niezupełnie zdrowa – rzekła m-lle Bourienne uśmiechając się wesoło. – Nie zejdzie. To bardzo zrozumiale w jej stanie. – Hm! hm! kch! kch! – mruknął książę i siadł do stołu. Talerz wydał mu się nieczysty, pokazał plamę i rzucił go. Tichon porwał w locie i przekazał kredensowemu. Mała księżna nie czuła się źle, lecz nie mogła przezwyciężyć strachu wobec księcia, a dowiedziawszy się, iż jest nie w humorze, postanowiła nie schodzić do obiadu. – Boję się o dziecko – mówiła do m-lle Bourienne. – Bóg wie, co może się stać ze strachu. W ogóle mała księżna żyła w Łysych Górach pod uciskiem ciągłego strachu i antypatii do starego księcia, z której sobie nie zdawała sprawy, ponieważ strach górował nad antypatią tak, że nie mogła jej czuć. Ze strony księcia była również antypatia, ale zagłuszona pogardą. Księżna, zżywszy się z Łysymi Górami, szczególnie polubiła m-lle Bourienne, spędzała z nią całe dnie, prosiła ją do siebie na noc, często z nią rozmawiała o teściu i potępiała go. – Il nous arive du monde, mon prince – oświadczyła m-lle Bourienne rozwijając białą serwetkę różowiutkimi dłońmi. – Son excellence le prince Couraguine avec son fils, à ce que j'ai entendu dire?286– rzekła pytająco. – Hm... ta smarkata ekscelencja... ja umieściłem go w kolegium – rzekł książę urażony. – A po co syn, nie pojmuję. Księżna Lizawieta Karłowna i księżniczka Maria może wiedzą, ja nie wiem, na co on tu wiezie tego syna. Mnie on niepotrzebny. – I popatrzył na zarumienioną córkę. – Niezdrowaś czy co? Z bojaźni pani ministrowej, jak dziś powiedział ten bałwan Ałpatycz. – Nie, mon père. Jakkolwiek m-lle Bourienne niefortunnie wybrała przedmiot rozmowy, to jednak nie przestała paplać o oranżerii, o piękności nowego kwiatka, który się rozwinął, aż po zupie książę zmiękł. Po obiedzie udał się do synowej. Mała księżna siedziała przy stoliczku i gawędziła z pokojówką Maszą. Ujrzawszy teścia zbladła. Mała księżna bardzo się zmieniła. Teraz była raczej brzydka niż ładna. Policzki obwisły, warga podniosła się w górę, oczy zapadły się w głąb. – Tak, jakiś ucisk – odpowiedziała na pytanie księcia, jak się czuje. – Czy nie potrzebujesz czego? 286  Jadą do nas goście, książę... Jego ekscelencja książę Kuragin wraz z synem, o ilem słyszała?  185 – Nie, merci mon père.287 – No to dobrze, dobrze. Wyszedł i udał się do pokoju dla służby. Stał tam Ałpatycz z pochyloną głową. – Droga zarzucona? – Zarzucona, jaśnie panie; na miłosierdzie boskie, proszę mi wybaczyć, toć z głupoty. Książę przerwał mu i roześmiał się swym nienaturalnym śmiechem. – No dobrze, dobrze. Wyciągnął rękę, którą Alpatycz pocałował, i poszedł do gabinetu. Wieczorem przyjechał książę Wasilij. Stangreci i służba powitali go na preszpekcie i z krzykiem przeprowadzili jego karetę na płozach i sanie drogą rozmyślnie zasypaną śniegiem. Dla księcia Wasilia i dla Anatola przeznaczono oddzielne pokoje. Anatol, zdjąwszy kamizelkę i ująwszy się rękami pod boki, siedział przy stole; uśmiechał się i pięknymi dużymi oczami patrzył uporczywie z roztargnieniem w jeden róg stołu. Całe swe życie traktował jako nieprzerwaną zabawę, którą ktoś nie wiadomo czemu zobowiązał się dla niego urządzić. Podobnie teraz traktował swą podróż do złego starca i bogatej a szpetnej spadkobierczyni. Przypuszczał, że to wszystko mogło się skończyć bardzo dobrze i zabawnie. „A czemuż by się nie ożenić, skoro jest bardzo bogata? To nigdy nie przeszkadza” – myślał Anatol. Ogolił się, naperfumował starannie, z elegancją, która się stała jego nawykiem, i z wrodzonym sobie wyrazem prostodusznie zwycięskim, wysoko niosąc piękną głowę, wszedł do pokoju ojca. Koło księcia Wasilia krzątali się dwaj jego kamerdynerzy ubierając go; książę rozglądał się dokoła z ożywieniem i wesoło skinął wchodzącemu synowi, jakby mówił: „Dobrze, takim cię potrzebuję!” – Więc, ojczulku, bez żartów, czy ona bardzo szpetna? Co? – zapytał po francusku, jakby ciągnąc dalej rozmowę, którą nieraz prowadzili podczas podróży. – Daj pokój głupstwom! Najważniejsza rzecz – staraj się zachować wobec starego księcia z uszanowaniem i rozsądnie. – Jeśli zacznie wymyślać, to wyjdę – oświadczył Anatol. – Nie cierpię tych staruchów. Ha? – Pamiętaj, twoja przyszłość całkowicie zależy od tego. Tymczasem w pokoju przeznaczonym dla służby kobiecej nie tylko już wiedziano o przybyciu ministra z synem, ale nawet opisano szczegółowo ich wygląd. Księżniczka Maria siedziała sama w swym pokoju i nadaremnie usiłowała pokonać wewnętrzne wzburzenie. „Czemu oni pisali, czemu Liza mówiła mi o tym? Przecie to być nie może! – mówiła sobie spoglądając w zwierciadło. – Jakże wejdę do salonu? Gdyby mi się nawet podobał, to teraz nie mogłabym wobec niego być sobą.” Sama myśl o spojrzeniu ojca przyprawiała ją o przerażenie. Mała księżna i m-lle Bourienne już uzyskały od pokojówki Maszy wszelkie niezbędne wiadomości o tym, jak piękny jest rumiany, czarnobrewy syn ministra, o tym, jak tatuś z trudem ciągnął nogi po schodach, a on – śmigając po trzy stopnie, niby orzeł, biegł za nim. Otrzymawszy te wiadomości mała księżna i m-lle Bourienne – już w korytarzu słychać było ich ożywione głosy – weszły do pokoju księżniczki. – Ils sont arrivés, Marie,288wiesz? – rzekła mała księżna kołysząc brzuchem i ciężko opadła na fotel. Już nie miała na sobie owej bluzki, w której siedziała rankiem, lecz jedną ze swych najlepszych sukien; głowę miała starannie uczesaną, a twarz ożywioną, co jednak nie zatuszowało obwisłych i zmartwiałych rysów twarzy. W tym stroju, w którym zazwyczaj bywała w towarzystwie petersburskim, jeszcze było widoczniejsze, jak bardzo zbrzydła. M-lle Bourienne 287 288  Dziękuję ojcze. Już przyjechali, Mario.  186 również przybyła w stroju udoskonalonym – acz niedostrzegalnie – co jej ładniutką, świeżą twarzyczkę czyniło jeszcze bardziej pociągającą. – Eh bien, et vous restez comme vous êtes, chère princesse? – zaczęła. – On va venir annoncer, que ces messieurs sont au salon, il faudra descendre et vous ne faites pas un petit brin de toilette.!289 Mała księżna wstała z fotela, zadzwoniła na pokojówkę i z pośpiechem a wesoło zabrała się do obmyślania stroju dla księżniczki Marii i urzeczywistnienia zamysłu. Księżniczka Maria czuła się dotknięta tym, że przybycie przyszłego jej narzeczonego tak ją wzburzyło, a jeszcze bardziej dotknęło ją to, że obydwie jej przyjaciółki nawet nie przypuszczały, by mogło być inaczej. Powiedzieć im, jak jej wstyd i za siebie, i za nie, znaczyłoby zdradzić się ze swym wzruszeniem; poza tym odmowa wystrojenia się, które jej proponowano, pociągnęłaby długie żarty i nalegania. Poczerwieniała, jej piękne oczy zgasły, twarz pokryła się wypiekami; z tym brzydkim wyrazem ofiary, który najczęściej gościł na jej twarzy, oddała się we władzę m-lle Bourienne i Lizy. Obie kobiety troszczyły się zupełnie szczerze o to, by uczynić ją ładną. Była tak brzydka, iż żadnej z nich nie mogło przyjść na myśl rywalizowanie z nią; dlatego całkiem szczerze, z owym naiwnym i niezachwianym przekonaniem kobiet, że strój może uczynić twarz ładną, zabrały się do ubierania księżniczki. – Nie, doprawdy, ma bonne amie290, ta suknia jest nieładna – mówiła Liza odstąpiwszy o kilka kroków i z boku przyglądając się księżniczce – masz przecie ciemnoczerwoną, każ ją przynieść. Doprawdy! Przecie to może się rozstrzyga los całego życia. A ta jest za jasna, brzydko wygląda, brzydko! Nie suknia była nieładna, ale twarz i cała figura księżniczki, ale tego nie czuła ani m-lle Bourienne, ani mała księżna; ciągle im się wydawało, że jeśli się przyszpili do włosów zaczesanych do góry niebieską wstążkę, a do brązowej sukni opadającą niebieską szarfę itp., to wszystko będzie dobrze. Zapomniały, że wystraszonej twarzy i figury nie można było zmienić, choć więc odmieniały wygląd ram, przybranie tej twarzy, sama twarz pozostawała żałosna i nieładna. Po dwóch czy trzech przemianach, którym księżniczka Maria poddawała się pokornie, w tej chwili, kiedy włosy już miała uczesane do góry (uczesanie to całkiem zmieniło jej twarz na gorsze), miała na sobie niebieską szarfę i strojną ciemnoczerwoną suknię, mała księżna dwukrotnie obeszła ją dokoła, tu poprawiła malutką rączką fałdę sukni, tam obciągnęła szarfę i pochyliwszy głowę przyjrzała się to z tej, to z drugiej strony. – Nie, tak nie można – rzekła stanowczo, klasnąwszy w ręce. – Non, Marie, décidément ça ne vous va pas. Je vous aime mieux dans votre petite robe grise de tous les jours. Non, de grâce, faites cela pour moi!291Katia – rzekła do pokojówki – przynieś księżniczce szarą sukienkę. – M-lle Bourienne, zobaczy pani, jak ja to zrobię – oświadczyła uśmiechając się w przedsionku artystycznego zadowolenia. Ale gdy Katia przyniosła żądaną suknię, księżniczka Maria siedziała nieruchomo przed lustrem i patrzyła na swoją twarz, w lustrze zobaczyła, że ma w oczach łzy, że wargi jej drżą, bliskie szlochu. – Voyons, chère princesse – rzekła m-lle Bourienne – encore un petit effort.292 Mała księżna, wziąwszy suknię z rąk pokojówki, zbliżyła się do księżniczki Marii. – Teraz zrobimy inaczej, po prostu i miło – mówiła. Głosy ich – księżny, m-lle Bourienne i Kati, która się roześmiała z jakiegoś powodu – zlewały się w wesołe gaworzenie, podobne do ptasiego ćwierkania. 289  A pani, droga księżniczko, zostanie tak jak teraz?... Zaraz oznajmią, że ci panowie są w salonie. Trzeba będzie zejść, a pani się wcale nie ubiera! 290 Moja droga przyjaciółko. 291 Nie, Mario, stanowczo jest ci w tym nie do twarzy. Wolę cię w twej szarej codziennej sukience i proszę cię, zrób to dla mnie! 292 Ależ, droga księżniczko... jeszcze jeden mały wysiłek.  187 – Non, laissez-moi 293– odezwała się księżniczka. I głos jej zadźwięczał taką powagą i cierpieniem, że szczebiot ptasi natychmiast umilkł. Spojrzały w jej duże, piękne oczy pełne łez i myśli, patrzące na nie jasno i błagalnie, i pojęły, że naleganie jest bezskuteczne, a nawet okrutne. – Au moins changez la coiffure – odezwała się mała księżna. – Je vous disais – rzekła z wymówką zwracając się do m-lle Bourienne – Marie a une de ces figures, auxquelles ce genre de coiffure ne va pas du tout. Mais du tout, du tout! Changez de grâce.294 – Laissez-moi, laissez-moi, tout cç m'est parfaitement égal295– odpowiedział głos ledwo powstrzymujący łzy. M-lle Bourienne i mała księżna musiały przed sobą przyznać, że w tej postaci księżniczka Maria była bardzo brzydka, brzydsza niż zazwyczaj; ale już było późno. Patrzyła na nie z wyrazem, który dobrze znały, z wyrazem zamyślenia i smutku. Ten wyraz nie budził w nich strachu wobec księżniczki Marii (tego uczucia w nikim nie wzbudzała). Wiedziały przecie, że gdy na jej twarzy zjawi się ten wyraz, staje się milcząca i niezachwiana w swych postanowieniach. – Vous changerez, n'est-ce pas?296– spytała Liza, a kiedy księżniczka Maria nic nie odpowiedziała, wyszła z pokoju. Księżniczka Maria została sama. Nie spełniła życzenia Lizy i nie tylko nie zmieniła fryzury, ale nawet nie spojrzała na siebie w lustro. Siedziała w milczeniu i rozmyślała, bezsilnie spuściwszy oczy i ręce. Wyobrażała sobie męża, mężczyznę – istotę silną, górującą i niezrozumiale pociągającą, która przeniesie ją nagle w swój własny, całkiem inny, szczęśliwy świat. Wyobrażała sobie przy własnej piersi własne dziecko, takie, jakie widziała wczoraj u córki swej mamki. Mąż stoi i patrzy tkliwie na nią i na dziecko. „Nie, to niemożliwe, jestem zbyt brzydka” – myślała. – Prosimy na herbatę. Książę pan zaraz wyjdzie – odezwał się zza drzwi głos pokojówki. Ocknęła się przerażona własnymi myślami. Nim zeszła na dół, udała się do kaplicy, kierując spojrzenie na oświetlone lampą czarne oblicze Zbawiciela na dużym obrazie i złożywszy ręce postała tak kilka chwil. W duszy księżniczki Marii trwała bolesna wątpliwość. Czy możliwa jest dla niej radość miłości, ziemskiej miłości do mężczyzny? Snując myśli o małżeństwie księżniczka Maria marzyła i o szczęściu rodzinnym, i o dzieciach, ale głównym, najsilniejszym i najskrytszym jej marzeniem była miłość ziemska. Uczucie to było tym silniejsze, im bardziej starała się ukryć je przed innymi i nawet przed sobą. „Mój Boże – mówiła – jak mam zdławić w swym sercu te szatańskie myśli? W jaki sposób mogę się wyrzec na zawsze tych złych zamiarów i spokojnie wypełniać Twą wolę?” I zaledwie zadała sobie to pytanie, a Bóg już odpowiedział jej – we własnym jej sercu. „Nie pragnij niczego dla siebie, nie szukaj, nie wzruszaj się, nie zazdrość. Przyszłość ludzi i twój własny los winny pozostać ci nie znane; wszelako żyj tak, abyś była gotowa na wszystko. Jeśli Bogu spodoba się doświadczyć cię w obowiązkach małżeńskich, bądź gotowa spełnić Jego wolę.” Przy tej uspokajającej myśli (jednak z nadzieją spełnienia swych zakazanych ziemskich marzeń) księżniczka Maria westchnęła, przeżegnała się i zeszła na dół. Już nie myślała ani o swej sukni, ani o uczesaniu, ani o tym, jak wejdzie i co powie. Jakież to wszystko miało znaczenie w porównaniu z tym przeznaczeniem bożym, bez którego woli włos z głowy nie spadnie człowiekowi.  293  Zostawcie mnie w spokoju, Zmień przynajmniej uczesanie... Mówiłam pani, że do twarzy Marii ten rodzaj uczesania wcale, ale to wcale nie pasuje! Zmień to, błagam. 295 Zostawcie mnie w spokoju, jest mi absolutnie wszystko jedno. 296 Zmienisz, prawda? 294  188 IV  Kiedy księżniczka Maria weszła do pokoju, książę Wasilij i jego syn już byli w salonie, rozmawiając z małą księżną i m-lle Bourienne. Kiedy weszła swym ciężkim krokiem, stąpając na pięty, mężczyźni oraz m-lle Bourienne wstali, a mała księżna wskazując ją mężczyznom oznajmiła: „Voilà Marie!297Księżniczka Maria widziała wszystkich, widziała dokładnie. Widziała twarz księcia Wasilia, która na widok księżniczki znieruchomiała poważnie na chwilę i natychmiast się uśmiechnęła, i twarz małej księżny z ciekawością badającej na twarzach gości wrażenie, jakie wywarła na nich Marie. Widziała również m-lle Bourienne, z jej kokardą, z ładną twarzą i ożywionym jak nigdy spojrzeniem skierowanym na niego, lecz jego nie mogła widzieć: zobaczyła tylko coś wielkiego, jasnego i pięknego, co się do niej zbliżyło, kiedy weszła do pokoju. Najpierw podszedł do niej książę Wasilij, pocałowała go w łysą głowę, która się pochyliła nad jej ręką, i odpowiedziała na jego słowa, że przeciwnie, doskonale go pamięta. Potem zbliżył się do niej Anatol. A ona ciągle jeszcze nie widziała go. Poczuła tylko delikatną dłoń, która stanowczo ujęła jej rękę, i zaledwie musnęła białe czoło, z wypomadowanymi pięknymi kasztanowatymi włosami. Gdy na niego spojrzała, zdumiała się jego urodą. Anatol, z głową lekko pochyloną, w milczeniu patrzył wesoło na księżniczkę, najwidoczniej wcale o niej nie myślał, założywszy duży palec prawej ręki za guzik zapiętego munduru, wyprężony – z wypiętą piersią i wyprostowanymi plecami, kołysał z lekka odstawioną nogą. Anatol nie był ani pomysłowy, ani bystry, ani też wymowny, ale za to miał arcycenną w wielkim świecie zdolność zachowania spokoju i niezachwianej pewności siebie. Niech człowiek mniej pewny siebie zamilknie przy pierwszym poznaniu i okaże, iż sobie uświadamia niestosowność tego milczenia i chęć znalezienia jakiegoś wyjścia, a będzie niedobrze, lecz Anatol milczał, kołysał nogą i wesoło obserwował uczesanie księżniczki. Było widoczne, że mógł tak spokojnie milczeć przez długi czas. „Jeśli komuś takie milczenie jest nie na rękę, proszę rozmawiać, a mnie się nie chce” – zdawała się mówić jego mina. Poza tym Anatol miał w obcowaniu z kobietami ów sposób, który najbardziej budzi w kobietach ciekawość, obawę, a nawet miłość – była to wzgardliwa świadomość swej przewagi. Jak gdyby mówił do nich swą postawą: „Znam was, znam, nie ma co się z wami cackać! Już byście rade!” Możliwe, iż nawet tak nie myślał stykając się z kobietami (najprawdopodobniej nie, bo w ogóle mało myślał), ale taką miał postawę i taki sposób bycia. Księżniczka odczuła to i jakby pragnąc mu okazać, że nawet nie śmie myśleć o tym, że go zainteresuje, zwróciła się do starego księcia. Rozmowa była ogólna i ożywiona, dzięki głosikowi małej księżny i jej wardze z wąsikiem, która się unosiła nad białymi zębami. Powitała księcia Wasilia w sposób żartobliwy, jakiego często używają ludzie z wesoła gadatliwi, co polega na tym, że zakłada się istnienie między człowiekiem, do którego się zwracają, a sobą jakichś dawnych facecyj i wesołych, zabawnych wspomnień, nie całkiem znanych obecnym – choć żadnych takich wspomnień nie ma, jak nie było ich między małą księżną a księciem Wasiliem. Książę Wasilij chętnie wpadł w ten ton, mała księżna wciągnęła również i Anatola, którego prawie nie znała, we wspominanie tych śmiesznych zdarzeń, które nigdy nie miały miejsca. M-lle Bourienne również 297  Oto Maria!  189 uczestniczyła w tych wspólnych wspomnieniach, a nawet księżniczka Maria poczuła z zadowoleniem, że i ona została wciągnięta w te wesołe wspomnienia. – Drogi książę – mówiła do księcia Wasilia mała księżna (oczywiście po francusku) – przynajmniej teraz całkowicie będziemy mogli skorzystać z pańskiego towarzystwa, nie będzie tak jak na wieczorach u Annette, kiedy książę zawsze uciekał. Pamięta książę cette chére Annette!298 – Ach, przecie księżna nie pójdzie mi mówić o polityce jak Annette. – A nasz stolik z herbatą? – O, tak! – Czemu pan nigdy nie bywał u Annette? – zapytała Anatola mała księżna. – Ach, wiem, wiem – dodała mrugnąwszy – pański brat Hipolit opowiadał mi o sprawkach księcia! O! – pogroziła mu paluszkiem. – Znam pańskie zbytki jeszcze z Paryża! – A czy Hipolit ci nie mówił – rzekł książę Wasilij (zwracał się do syna, uchwyciwszy za rękę księżnę, jakby chciała uciekać, a on ledwo zdążył ją zatrzymać) – nie mówił nic, jak usychał z powodu drogiej księżny i jak ona le mettait à la parte?299 – Oh! c'est la perle des femmes, princesse!300– zwrócił się do księżniczki. M-lle Bourienne nie pominęła okazji, by przy słowie „Paryż” nie wdać się również w ogólną rozmowę wspomnień. Pozwoliła sobie zapytać, jak dawno Anatol opuścił Paryż i jak mu się podobało to miasto. Anatol odpowiadał Francuzeczce nader ochoczo, uśmiechał się patrząc na nią i rozmawiając z nią o jej ojczyźnie. Anatol, ujrzawszy ładniutką Bourienne, skonstatował, że i tu, w Łysych Górach, nie będzie nudno. „Wcale niebrzydka – myślał przyglądając się jej – wcale niebrzydka ta demoiselle de compagnie. Mam nadzieję, że ona weźmie ją ze sobą, gdy wyjdzie za mnie – pomyślał. La petite est gentille.301 Stary książę ubierał się w gabinecie bez pośpiechu i chmurnie obmyślał, co począć. Przybycie tych gości gniewało go. „Co mnie obchodzi książę Wasilij i jego synek? Książę Wasilij to pyszałek, pustak, i syn też pewno dobry sobie” – burczał do siebie. Gniewało go, że przybycie tych gości poruszyło w jego duszy kwestie nie rozstrzygnięte, ciągle przytłumione, sprawę, co do której stary książę sam siebie oszukiwał. Sprawa polegała na tym, czy kiedykolwiek zdecyduje się rozstać z księżniczką Marią i oddać ją mężowi. Książę nigdy nie mógł się zdecydować na zadanie sobie tego pytania wprost, gdyż wiedział z góry, że odpowiedziałby wedle słuszności, słuszność zaś przeczyła czemuś więcej niż uczucie, bo wszelkiej możliwości życia. Życie bez księżniczki Marii było dla księcia Mikołaja Andreicza, mimo że zdawał się niewiele ją cenić, nie do pomyślenia. „Po co ma wychodzić za mąż? – rozmyślał. – Na pewne nieszczęście. Oto Liza jest za Andrzejem (zdaje się, że teraz trudno o lepszego męża), a czy zadowolona ze swego losu? I kto ją weźmie z miłości? Brzydka, niezgrabna. Wezmą ze względu na stosunki, na majątek. A czy nie można żyć w panieństwie? Bywają jeszcze szczęśliwsze!” Tak rozmyślał książę Mikołaj Andreicz podczas ubierania się, a tymczasem sprawa, ciągle odkładana, domagała się natychmiastowej decyzji. Książę Wasilij przywiózł swego syna najwidoczniej z zamiarem oświadczyn i na pewno dziś lub jutro zażąda stanowczej odpowiedzi. Nazwisko, pozycja w świecie – bardzo przyzwoite. „Cóż, nie jestem od tego – mówił sobie książę – ale niechby on przynajmniej był jej wart. No, to się okaże.” – A to się okaże – rzekł głośno. – A to się właśnie okaże. I jak zawsze rześkim krokiem wszedł do salonu, szybko obrzucił wszystkich spojrzeniem, zauważył i zmianę sukni małej księżny, i wstążeczkę Bourienne, i potworne uczesanie księżniczki Marii, uśmiechy Bourienne i Anatola i osamotnienie swej księżniczki w ogólnej roz298  Tę drogą Annette! Wyrzucała go za drzwi? 300 Och, księżniczko, to perła wśród kobiet! 301 Panna do towarzystwa... Ta mała jest milutka. 299  190 mowie. „Wysztafirowała się jak głupia! – pomyślał i gniewnie spojrzał na córkę. – Wstydu nie ma: a ten nawet znać jej nie chce!” Zbliżył się do księcia Wasilia. – Ano, witaj, witaj, rad cię widzę. – Nie ma złej drogi do swej niebogi – odezwał się książę Wasilij szybko, z pewnością siebie i familiarnie, jak zawsze. – Oto mój młodszy, proszę o serce i względy dla niego. Książę Mikołaj Andreicz przyjrzał się Anatolowi. – Zuch, zuch! – oświadczył. – Chodź, pocałuj – i nadstawił mu policzek. Anatol pocałował starego i ciekawie, z całkowitym spokojem patrzył nań oczekując, czy prędko zdarzą się te dziwactwa, które mu zapowiadał ojciec. Książę Mikołaj Andreicz usiadł na swym zwykłym miejscu, w kącie kanapy, przysunął do siebie fotel dla księcia Wasilia, wskazał mu miejsce i zaczął rozpytywać o sprawy polityczne i nowiny. Niby to z uwagą przysłuchiwał się opowiadaniu księcia Wasilia, lecz bez przerwy spoglądał na księżniczkę Marię. – A więc już z Poczdamu piszą? – powtórzył ostatnie słowa księcia Wasilia. Wtem wstał i podszedł do córki. – To dla gości tak się przybrałaś, co? – powiedział. – Ładnie, bardzo ładnie. Dla gości zmieniłaś uczesanie, a ja przy gościach ci powiadam, byś na przyszłość nie śmiała przebierać się bez mojego pozwolenia. – To moja wina, mon pére – ujęła się mała księżna, poczerwieniawszy. – Pani wolno – rzekł książę Mikołaj Andreicz składając przed synową zamaszysty ukłon. – Ale ona nie ma po co się oszpecać – i tak brzydka. I znowu usiadł na swym miejscu nie zwracając już uwagi na córkę, doprowadzoną do łez. – Przeciwnie, w tym uczesaniu jest księżniczce bardzo do twarzy – oświadczył książę Wasilij. – Ano, młody książę – jak mu tam? – rzekł książę Mikołaj Andreicz zwracając się do Anatola. – Chodź no tutaj, serdeńko, porozmawiajmy, poznajmy się. „Teraz się zacznie zabawa” – pomyślał Anatol i z uśmiechem przysiadł się do starego księcia. – No więc tak, mój drogi, powiadają, żeś wychowany za granicą. To nie to, co ja i twój ojciec, co to nas diak uczył pisanego. Powiedz mi, mój kochany, służysz teraz w gwardii konnej? – zapytał stary patrząc na Anatola z bliska i badawczo. – Nie, przeszedłem do armii – odpowiedział Anatol z trudem powstrzymując się od uśmiechu. – A! To piękna rzecz. Chcesz, kochanku, służyć carowi i ojczyźnie? Czas wojenny. Taki zuch winien służyć, winien. Jesteś w służbie liniowej. – Nie, książę. Nasz pułk wymaszerował. A ja zostałem zaliczony – papo, do czego zostałem zaliczony? – zwrócił się Anatol ze śmiechem do ojca. – Dzielnie służy, dzielnie. „Do czego zostałem zaliczony?” Cha, cha, cha! – zaśmiał się Mikołaj Andreicz. Zaś Anatol roześmiał się jeszcze głośniej. Nagle książę Mikołaj Andreicz zasępił się. – No, idź sobie – rzekł do Anatola. Anatol, uśmiechnięty, znowu podszedł do pań. – Przecie tyś ich wychowywał tam za granicą, książę Wasiliu, co? – zwrócił się do księcia Wasilia stary książę. – Robiłem, com mógł, i powiem księciu, że tamtejsze wychowanie jest znacznie lepsze niż nasze. – Tak, teraz wszystko inaczej, wszystko po nowemu. Zuch chłopak! Zuch! No, chodźmy do mnie. Ujął księcia Wasilia pod ramię i poprowadził do gabinetu. Książę Wasilij, zostawszy z księciem sam na sam, od razu mu wyjawił swe pragnienia i nadzieje.  191 – Co ty sobie myślisz – rzekł gniewnie stary książę. – Czy ja ją trzymam, czy nie mogę się z nią rozstać? Też sobie wyobrażają – rzekł z gniewem. – Gotówem choćby jutro! Jedno ci powiem, że chcę lepiej poznać swego zięcia. Znasz moje zasady: gra otwarta! Jutro przy tobie zapytam ją: czy go chce, wtedy niech on tu pobędzie. Niech pobędzie, a ja zobaczę. – Książę parsknął. – Niech sobie wychodzi, mnie wszystko jedno – zawołał takim samym przeszywającym głosem jak przy pożegnaniu z synem. – Powiem księciu szczerze – oświadczył książę Wasilij tonem człowieka przebiegłego, który się przekonał, że nie ma co szukać wybiegów wobec przenikliwości rozmówcy. – Przecie książę widzisz ludzi na wylot. Anatol to nie geniusz, ale chłopak uczciwy, zacny, wzorowy syn i familiant. – Dobrze, dobrze, zobaczymy. Jak zawsze bywa z samotnymi kobietami, które przez dłuższy czas są pozbawione męskiego towarzystwa, wszystkie trzy kobiety w domu księcia Mikołaja Andreicza wraz ze zjawieniem się Anatola jednako czuły, że dotychczas ich życie nie było życiem. Siła myślenia, czucia, spostrzegania w okamgnieniu udziesięciokrotniła się we wszystkich trzech, a ich życie, które dotychczas upływało w mroku, jakby się nagle rozjaśniło światłem pełnym znaczenia. Księżniczka Maria zupełnie nie myślała i nie pamiętała o swej twarzy i o uczesaniu. Całą jej uwagę pochłaniała piękna, otwarta twarz człowieka, który może zostanie jej mężem. Wydawał się jej dobry, dzielny, stanowczy, mężny i wspaniałomyślny. Była o tym przekonana. W jej wyobraźni nieustannie powstawało tysiące marzeń o przyszłym życiu rodzinnym. Odpędzała je i starała się je ukryć. „Czy nie jestem dla niego zbyt oziębła? – zastanawiała się księżniczka Maria. – Staram się hamować, gdyż w głębi duszy czuję się już nazbyt mu bliska; ale on nie wie tego wszystkiego, co o nim myślę, i może sobie wyobrazić, że jest mi niemiły.” Więc księżniczka Maria starała się, ale nie potrafiła być uprzedzająca dla nowego gościa. „La pauvre filie! Elle est diablement laide”302– myślał o niej Anatol. M-lle Bourienne, również niezwykle podniecona przyjazdem Anatola, miała myśli innego rodzaju. Oczywista, że ładna, młoda dziewczyna, bez określonej pozycji w świecie, bez rodziny i przyjaciół, nawet bez ojczyzny, ani myślała poświęcić swego życia na usługi księcia Mikołaja Andreicza, na czytanie mu książek i na przyjaźń z księżniczką Marią. M-lle Bourienne już dawno czekała na rosyjskiego księcia, który od razu potrafi ocenić jej wyższość nad rosyjskimi księżniczkami – brzydkimi, brzydko ubranymi i niezgrabnymi – zakocha się w niej i zabierze ją; i oto wreszcie ten rosyjski książę przyjechał. M-lle Bourienne miała jedną taką swoją historyjkę, którą usłyszała od ciotki, a dokończyła sama i lubiła ją powtarzać w swej imaginacji. Była to opowieść o tym, jak przed uwiedzioną dziewczyną zjawia się jej biedna matka, sa pauvre mére, i robi jej wyrzuty, że bez ślubu oddała się mężczyźnie. M-lle Bourienne często wzruszała się do łez, w swej imaginacji opowiadając tę historię jemu, uwodzicielowi. Teraz oto zjawia się on, prawdziwy rosyjski książę. Wywiezie ją, potem zjawi się ma pauvre mére303i on się ożeni z uwiedzioną. Tak układała się w głowie m-lle Bourienne, kiedy rozmawiała z Anatolem o Paryżu, jej przyszła historia. Nie wyrachowanie kierowało mlle Bourienne (ani przez chwilę nawet nie obmyślała tego, co ma robić), ale to wszystko już dawno było w niej gotowe, a teraz tylko się zgrupowało wokół przybyłego Anatola, któremu pragnęła i starała się jak najbardziej podobać. Mała księżna, niby stary koń pułkowy, który usłyszał dźwięk trąbki, nieświadomie, zapominając o swym stanie, szykowała się do zwykłego galopu kokieterii, bez żadnej ubocznej myśli czy walki, lecz z naiwną, lekkomyślną wesołością. Anatol odczuwał chełpliwe zadowolenie, widząc swój wpływ na te trzy kobiety, mimo że w towarzystwie niewieścim zazwyczaj okazywał postawę człowieka, któremu dokuczyło, że 302 303  Biedna dziewczyna! Jest diabelnie brzydka. Moja biedna matka.  192 kobiety uganiają się za nim. Poza tym zaczynał doznawać dla ładniutkiej i wyzywającej Bourienne tego zwierzęcego, namiętnego uczucia, które ogarniało go nadzwyczaj gwałtownie i podniecało do postępków jak najbardziej brutalnych i zuchwałych. Po herbacie towarzystwo przeszło do bawialni i poproszono księżniczkę, by zagrała na klawikordzie. Anatol, wsparty łokciami o klawikord, stał przed księżniczką obok m-lle Bourienne, a oczy jego roześmiane i wesołe spoglądały na Marię. Księżniczka z męczącym i radosnym wzruszeniem czuła na sobie jego wzrok. Ulubiona sonata przenosiła ją w świat intymnej poetyczności, a spojrzenie, które na sobie czuła, jeszcze dodawało poetyczności temu światu. Wszakże spojrzenie Anatola, choć na nią skierowane, dotyczyło nie księżniczki, lecz ruchów nóżki m-lle Bourienne, nóżki, której właśnie dotykał swoją nogą pod fortepianem. M-lle Bourienne również patrzyła na księżniczkę Marię, a jej piękne oczy miały również nowy dla księżniczki Marii wyraz płochliwej radości i nadziei. „Jak ona mnie kocha! – myślała księżniczka Maria. – Jaka jestem teraz szczęśliwa i jak mogę być szczęśliwa z taką przyjaciółką i z takim mężem! Czyżby mężem?” – myślała nie śmiejąc spojrzeć na niego, a czując, że jego spojrzenie skierowane jest na nią. Wieczorem po kolacji, kiedy zebrani zaczęli się rozchodzić, Anatol pocałował księżniczkę w rękę. Sama nie wiedziała, jak jej starczyło śmiałości, ale spojrzała wprost w piękną twarz, która się zbliżyła do jej krótkowzrocznych oczu. Następnie pocałował w rękę m-lle Bourienne (to było nieprzyzwoite, ale robił wszystko tak po prostu i z taką pewnością siebie); m-lle Bourienne spłonęła i popatrzyła lękliwie na księżniczkę. „Quelle délicatesse!304– pomyślała księżniczka. – Czy Amelie (tak było na imię m-lle Bourienne) myśli, że mogę być o nią zazdrosna i nie cenić jej czystej tkliwości i jej oddania dla mnie?” Podeszła do m-lle Bourienne i mocno ją ucałowała. Anatol chciał pocałować w rękę małą księżniczkę. - Non, non, non! Quand votre pére m'écrira, que vous vous conduisez bien, je vous donnerai ma main à baiser. Pas avant.305 Podniosła paluszek, uśmiechnęła się i wyszła z pokoju.  304  Jaka subtelność Nie, nie, nie! Kiedy pański ojciec napisze mi, że pan się dobrze prowadzi, wtedy dam panu rękę do pocałowania. Nie wcześniej.  305  193 V  Wszyscy się rozeszli. Oprócz Anatola, który zasnął natychmiast, gdy się tylko położył, wszyscy długo nie mogli zasnąć. „Czyż to mój mąż właśnie, ten obcy, piękny, dobry mężczyzna. Najważniejsze – dobry” – rozmyślała księżniczka Maria i ogarnął ją lęk, który prawie nigdy jej nie nawiedzał. Bała się obejrzeć: majaczyło się jej, że ktoś stoi tuż za parawanem, w ciemnym kącie. I ten ktoś to był on – szatan, i on – tamten mężczyzna z białym czołem, czarnymi brwiami i czerwonymi wargami. Zadzwoniła i poprosiła pokojówkę, żeby się położyła w jej pokoju. Owego wieczoru m-lle Bourienne długo spacerowała po ogrodzie zimowym, darmo na kogoś wyczekując, do kogoś się uśmiechając i wzruszając się do łez wyimaginowanymi słowami pauvre mére, czyniącej jej wyrzuty z powodu jej upadku. Mała księżna burczała na pokojówkę za źle posłane łóżko. Nie mogła leżeć ani na boku, ani na piersiach. Wszystko było ciężkie, nieporęczne. Przeszkadzał jej brzuch. Przeszkadzał jej bardziej niż kiedykolwiek, właśnie teraz, gdy obecność Anatola przeniosła ją żywo w inne czasy, kiedy tego nie było, a ona czuła się zawsze lekko i wesoło. Siedziała w fotelu w kaftaniku i czepku. Katia, z potarganym warkoczem, senna, już po raz trzeci podbijała i przewracała ciężką pierzynę i coś mamrotała. – Mówiłam ci, że same góry i doły – twierdziła mała księżna – sama rada bym usnąć, więc to nie moja wina! – I głos jej zadrżał jak dziecku, któremu się zbiera na płacz. Stary książę również nie spał. Tichon słyszał przez sen jego gniewne kroki i prychanie nosem. Staremu księciu wydawało się, że jest obrażony z powodu córki. Obraza była nader bolesna, albowiem dotyczyła nie jego, lecz kogoś innego – córki, którą kochał więcej niż siebie. Powiedział sobie, że tę całą sprawę przemyśli i znajdzie sposób postępowania, który będzie sprawiedliwy i słuszny, ale zamiast tego coraz bardziej się rozdrażniał. „Zjawił się pierwszy lepszy – a już zapomniała o ojcu i o wszystkim, i leci, uczesana do góry, merda ogonem, sama do siebie niepodobna! Rada by porzucić ojca! I wiedziała, że ja zauważę... Fr... fr.-.fr... A czy to ja nie widzę, że ten kiep patrzy jeno na Burienkę (trzeba ją przepędzić!). Żeby do tego stopnia nie mieć ambicji, by tego nie dostrzec! Jeśli już dla siebie brak jej ambicji, to przynajmniej dla mnie powinna by ją mieć. Trzeba jej pokazać, że ten cymbał o niej ani myśli, a jeno patrzy na Bourienne. Brak jej ambicji, ale ja jej pokażę to...” Stary książę wiedział, że gdy powie córce, iż jest w błędzie, gdyż Anatol zamierza umizgać się do Bourienne, podrażni ambicję księżniczki Marii i że jego sprawa (nierozlączanie się z córką) zostanie wygrana, i to go uspokoiło. Przywołał Tichona i zaczął się rozbierać. „Diabli ich przynieśli! – rozmyślał, kiedy Tichon okrywał nocną koszulą jego wyschłe starcze ciało, porośnięte na piersi siwym włosem. – Ja ich nie zapraszałem. Przyjechali rozbić moje życie. A już go niewiele pozostało.” – Do diabła! – rzekł w tej właśnie chwili, kiedy głowę miał jeszcze zakrytą koszulą. Tichon znał przyzwyczajenie księcia do głośnego niekiedy wyrażania swych myśli; dlatego z niezmiennym wyrazem przyjął pytająco-zagniewane spojrzenie oblicza, które się wyłoniło spod koszuli.  194 – Położyli się? – zapytał książę. Tichon, jak wszyscy dobrzy lokaje, węchem odgadywał kierunek myśli pana. Odgadł, że pytano o księcia Wasilia i jego syna. – Raczyli spocząć i zgasili światła, jaśnie panie. – Nie trzeba, nie trzeba... – rzekł książę szybko, wsunął nogi w pantofle, ręce w szlafrok i ruszył do kanapy, na której sypiał. Mimo że między Anatolem i m-lle Bourienne nic nie zostało powiedziane, jednak oboje doskonale się zrozumieli co do pierwszej części romansu – przed ukazaniem się pauvre mére, zrozumieli, że muszą dużo sobie powiedzieć w tajemnicy, toteż od rana szukali okazji do widzenia się sam na sam. W tym czasie, kiedy księżniczka poszła o zwykłej porze do ojca, m-lle Bourienne spotkała Anatola w ogrodzie zimowym. Owego dnia księżniczka Maria ze szczególnym drżeniem podchodziła do drzwi gabinetu. Wydawało się jej, że wszyscy wiedzą nie tylko to, że dziś ma się rozstrzygnąć jej los, ale i to również, co ona o tym myśli. Czytała to w wyrazie twarzy Tichona i w twarzy kamerdynera księcia Wasilia, którego spotkała w korytarzu niosącego gorącą wodę, i który nisko się jej ukłonił. Tego ranka stary książę był nadzwyczaj miły i uprzedzający dla córki. Księżniczka Maria dobrze znała ten uprzedzający wyraz. Był to ten sam wyraz, jaki książę miewał na twarzy, kiedy jego suche ręce zaciskały się z gniewu, że księżniczka Maria nie rozumie zadania arytmetycznego, a on wstawał, odchodził od niej i cichym głosem powtarzał kilkakrotnie te same słowa. Od razu przystąpił do rzeczy i rozpoczął rozmowę, zwracając się do księżniczki przez „pani”. – Uczyniono mi co do pani propozycję – oświadczył nienaturalnie uśmiechnięty. – Myślę, iż pani się domyślasz – ciągnął – że książę Wasilij przyjechał tutaj i przywiózł ze sobą swego wychowanka (nie wiadomo czemu książę Mikołaj Andreicz nazywał Anatola wychowankiem) nie dla moich pięknych oczu. Wczoraj uczyniono mi propozycję co do pani. A ponieważ znasz moje zasady, zostawiłem to do twego uznania. – Jak mam to rozumieć, mon pére? – wyrzekła księżniczka blednąc i czerwieniąc się. – Jak rozumieć? – krzyknął ojciec gniewnie. – Książę Wasilij znajduje, że przypadłaś mu do gustu jako synowa, i robi ci propozycję w imieniu swego wychowanka. Tak to trzeba rozumieć, tak rozumieć! A ja się ciebie pytam. – Ja nie wiem, jak ojciec... – wyszeptała księżniczka. – Ja? ja? a cóż ja? Mnie proszę pominąć. Nie ja wyjdę za mąż. A co pani? To właśnie pragnąłbym wiedzieć. Księżniczka widziała, że ojciec nieżyczliwie patrzy na tę sprawę, ale w tej chwili nawiedziła ją myśl, że teraz albo nigdy rozstrzygnie się jej los. Spuściła oczy, by nie widzieć spojrzenia, gdyż czuła, że pod jego wpływem nie może myśleć, a jedynie z nawyku może być posłuszna, i rzekła: – Pragnę tylko jednego: spełnić wolę ojca – oświadczyła – lecz jeśli trzeba, bym wyraziła swe pragnienie... Nie zdążyła dopowiedzieć. Książę przerwał jej: – To pięknie! – krzyknął. – Weźmie cię dla posagu, a przy okazji zabierze m-lle Bourienne. Ona będzie żoną, a ty... Książę przerwał. Zauważył wrażenie, jakie te słowa zrobiły na córce. Spuściła głowę, zbierało się jej na płacz. – No, no, żartuję, żartuję – powiedział. – Pamiętaj o tym, księżniczko: ja trzymam się zasady, że panna ma całkowite prawo wyboru. I daję ci swobodę. Pamiętaj, że od twej decyzji zależy twoje szczęście. O mnie nie ma co mówić. – Ależ ja nie wiem... mon pére.  195 – Nie ma o czym mówić! Jemu każą, on ożeni się nie tylko z tobą, ale z każdą; a ty masz swobodę wyboru... Idź do siebie, zastanów się i za godzinę przyjdź do mnie i powiedz przy nim: tak lub nie. Wiem, będziesz się modlić. Ano, módl się. Lepiej jednak, byś się zastanowiła. Ruszaj. – Tak lub nie, tak lub nie, tak lub nie! – krzyczał jeszcze, kiedy księżniczka – chwiejnie, jak w zamroczeniu – wyszła już z gabinetu. Los jej rozstrzygnął się, i rozstrzygnął szczęśliwie. Ale co ojciec powiedział o m-lle Bourienne – ta aluzja była straszna. Dajmy na to, że to nieprawda, ale jednak to było straszne, nie mogła o tym nie myśleć. Szła wprost przed siebie przed ogród zimowy, nic nie widząc i nic nie słysząc, gdy nagle zbudził ją znajomy szept m-lle Bourienne. Podniosła oczy i o dwa kroki od siebie zobaczyła Anatola, który obejmował Francuzkę i coś jej szeptał. Anatol obejrzał się ze strasznym wyrazem na ładnej twarzy na księżniczkę Marię i w pierwszej chwili nie puścił talii m-lle Bourienne, która księżniczki nie widziała. „Kto tu? Po co? Proszę zaczekać!” – jak gdyby mówiła twarz Anatola. Księżniczka Maria w milczeniu patrzyła na nich. Nie mogła tego zrozumieć. Wreszcie m-lle Bourienne krzyknęła i uciekła. Anatol z wesołym uśmiechem skłonił się księżniczce Marii, jakby zachęcał ją, aby się pośmiała z tego osobliwego wydarzenia. Wzruszył ramionami i wyszedł przez drzwi, które prowadziły do jego pokojów. Po godzinie Tichon przyszedł wzywając księżniczkę Marię. Wzywał ją do księcia i dodał, że książę Wasilij Siergieicz również tam jest. Gdy Tichon nadszedł, księżniczka siedziała na kanapie w swym pokoju i trzymała w ramionach płaczącą m-lle Bourienne. Księżniczka Maria spokojnie gładziła ją po głowie. Piękne oczy księżniczki, tak spokojne i promienne jak dawniej, patrzyły z tkliwą miłością i współczuciem na ładniutką twarzyczkę m-lle Bourienne. – Non, princesse, je suis perdue pour toujours dans votre coeur306– mówiła m-lle Bourienne. – Pourquoi? Je vous aime plus que jamais – mówiła księżniczka Maria – et je tâcherai de faire tout ce qui est en mon pouvoir pour votre bonheur.307 – Mais vous me méprisez, vous si pure, vous ne compren-drez jamais cet égarement de la passion! Ah, ce n'est que ma pauvre mère...308 – Je comprends tous309– odpowiedziała księżniczka Maria uśmiechając się smutno. 
